<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Viaggi di Ali Bey El-Abbassi in Africa ed in Asia, tomo IV, di Ali Bey al-Abbasi
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 2em 10%; font-size: 110%;}
.center {text-align: center; text-indent: 0;}
.title {text-align: center; font-size: 110%; line-height: 2em; margin-top: 0; margin-bottom: 3em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em;}
h2.nobottom {margin-bottom: 0;}
h3 {font-size: 120%;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.minor {width: 20%; margin-left: 40%; margin-right: 40%;}
hr.tiny {width: 10%; margin-left: 45%; margin-right: 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em;}
div.footnotes {page-break-before: always; font-size: 90%; padding-top: 3em;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}
.footnotes h2 {margin-bottom: 2em; font-size: 115%;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.spaced4 {margin-left: 4em;}

.pad4 {margin-top: 4em;}
.pad2 {margin-top: 2em;}

.small {font-size: 85%;}
.large {font-size: 115%;}
.x-large {font-size: 130%;}
.xx-large {font-size: 150%;}
.main-t {font-size: 210%;}
.g {letter-spacing: .2em;}
.smcap {font-variant: small-caps;}
.scp {font-size: 75%;}
.upright {font-style: normal;}
.nospace {white-space: nowrap;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.cap {text-align: left; vertical-align: top; white-space: nowrap; padding-right: 1em;}
.pag {text-align: right; vertical-align: bottom; white-space: nowrap;}
.illus {margin: 1em 10%;}
.hangind {padding-left: 1.5em; text-indent: -1em; padding-right: 1em; vertical-align: top;}

.monaci {margin: 1em 10%; line-height: 1.2em;}
.monaci td {padding-top: 0; padding-right: .5em; padding-bottom: 0;}
.bl {border-left: thin solid black;}
.bt {border-top: thin solid black;}
.vcen {vertical-align: middle;}
.vtop {vertical-align: top;}
.right {text-align: right;}

.figcenter {text-align: center; margin: 1em auto; clear: both; max-width: 100%;}

img {max-width: 100%; height:auto;}
img.border {border: thin solid silver;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

    </style>
  </head>
<body>

<div class="booktitle">
<h1>VIAGGI DI ALI BEY EL-ABBASSI IN AFRICA ED IN ASIA<br />
<span class="small">TOMO IV</span></h1>
</div>

<hr class="silver" />

<div class="titlepage">
<p class="pad2">
<span class="main-t">VIAGGI</span><br /><br />
<span class="large">DI</span><br /><br />
<span class="xx-large g">ALI BEY EL-ABBASSI</span><br /><br />
<span class="x-large">IN AFRICA ED IN ASIA</span>
</p>

<p class="pad2">
DALL'ANNO 1803 A TUTTO IL 1807
</p>

<p class="pad2">
<i>TRADOTTI</i>
</p>

<p class="x-large">
<span class="scp">DAL DOTTORE</span> STEFANO TICOZZI
</p>

<p class="large">
con tavole in rame colorate
</p>

<hr class="tiny pad2" />

<p class="x-large">
TOMO IV
</p>

<p class="pad4">
<span class="large g">MILANO</span><br />
Dalla Tipografia <span class="smcap">Sonzogno</span> e <span class="smcap">Comp.</span><br />
<span class="large g">1817</span>.
</p>
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>

<p class="center x-large"><a href="#loi" id="loifront">INDICE DELLE TAVOLE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<p class="title">
<span class="x-large">VIAGGI</span><br />
<span class="smcap large">in AFFRICA ed in ASIA</span>
<br />
FATTI DAL 1803 AL 1807.
</p>

<hr class="minor" />

<h2 class="pad2"><a id="capxliv"></a>
CAPITOLO XLIV.
</h2>

<div class="blockquote">
<p>
<i>Haram, ossia Tempio musulmano nel luogo
dell'antico tempio di Salomone.</i>
</p>
</div>

<p>
<i>El-Haram</i>, o il Tempio, detto altresì
<i>Beit-el Mokaddes-el-Scherif</i>, o la casa santa
principale di Gerusalemme, è una unione di
più edificj fabbricati in varie epoche dell'islamismo,
e che portano con loro l'impronta
del gusto dominante de' diversi secoli in cui
furono fatti; formando non pertanto un tutt'insieme
abbastanza armonico. Non è precisamente
una moschea, ma un gruppo di moschee.
Il suo nome Arabo <i>El-Haram</i> significa positivamente
un tempio, un luogo consacrato
<span class="pagenum" id="Page_6">[6]</span>
dalla presenza particolare della Divinità, e
proibito ai profani, agl'infedeli. La religione
Musulmana non riconosce che due tempj; questo,
e quello della Mecca, il di cui ingresso
è dalla legge proibito a chiunque non sia musulmano,
a differenza delle altre moschee non
proibite da alcun precetto canonico; cosicchè
in virtù d'un ordine della pubblica autorità
un cristiano può entrare ancora nella moschea
di <i>Santa Sofia</i> di Costantinopoli: ma nessun
governatore Musulmano ardirebbe permettere
ad un infedele di penetrare sul territorio della
Mecca, o nel tempio di Gerusalemme; perchè
tale licenza sarebbe riguardata quale orribile
sacrilegio, non sarebbe tollerata dal popolo,
e l'infedele, che tentasse di metter piede in
questi santi luoghi sarebbe la vittima della
sua imprudenza.
</p>

<div class="figcenter"><a id="fill-005" href="images/ill-005.jpg">
  <img class="border" src="images/ill-005.jpg" alt="PORTA DEL CAIRO NOMINATA BEB EL FATHA." /></a>
</div>

<p>
Questo monumento forma l'angolo S. E.
della città di Gerusalemme, nel luogo medesimo
in cui era altra volta il tempio di <i>Salomone</i>.
</p>

<p>
La storia musulmana attribuisce all'antico
tempio de' Giudei 1563 piedi e 3 pollici di
lunghezza, e 958 piedi e tre pollici di larghezza
della misura Parigina. Il nuovo è composto
d'una gran corte, o piazza chiusa,
<span class="pagenum" id="Page_7">[7]</span>
lunga 1369 piedi, e larga 845. Ha nove porte
dalla banda occidentale e settentrionale, ma
nessuna a levante e a mezzodì, perchè
chiusa dalle mura della città, che si alzano
al di fuori sull'orlo dei precipizj del torrente
Cedron, e sull'orlo del burrone che la divide
al S. dal monte Sion.
</p>

<p>
La parte principale del tempio è formata
di due corpi di magnifici edificj, che potrebbero
riguardarsi come due diversi tempj: ma
per la loro rispettiva situazione formano un
insieme simmetrico, che non manca d'una
tal quale unità. Uno chiamasi <i>Aksa</i>, e l'altro
<i>el-Sahhera</i>.
</p>

<p>
Il primo è composto di sette navi sostenute
da pilastri e da colonne; ed in testa alla nave
del centro ha una bella cupola, a destra ed
a sinistra della quale apronsi due altre navi
perpendicolari al corpo principale della chiesa.
Questo principal corpo è preceduto da un portico
di sette archi di fronte sopra uno di
profondità, sostenuti da pilastri quadrati; e
l'arco centrale che risponde all'asse dell'edificio
ha inoltre colonne incrostate aderenti ai
pilastri. La maggior nave può avere 162
piedi di lunghezza e 32 di larghezza. È sostenuta
<span class="pagenum" id="Page_8">[8]</span>
da sette archi, leggermente acuti, da
ogni lato appoggiati sopra pilastri cilindrici
in forma di colonne, ma senza alcuna proporzione
architettonica, con capitelli a foglie
che non appartengono a verun ordine. I piloni
cilindrici hanno più di due piedi e mezzo di
diametro, e sedici piedi d'altezza comprendendo
anche le basi ed i capitelli. I muri si
alzano tredici piedi sopra gli archi con due
ordini di 21 finestre per ogni rango; e
quelle dell'ordine superiore guardano sulla
parte esterna perchè la nave centrale è più
alta delle sei laterali, e le finestre dell'ordine
inferiore guardano nella parte interna delle
altre navi. Il tetto è di legno senza volta.
</p>

<p>
Le navi laterali sono appoggiate sopra archi
eguali a quelli della centrale, sostenuti da
pilastri quadrati.
</p>

<p>
La cupola è sostenuta da quattro grandi
archi appoggiati sopra quattro pilastri quadrati,
che hanno belle colonne di marmo
bruno balzanti dai diversi loro lati. Questa
cupola è sferica con due ordini di fenestre,
ed ornata di rabeschi dipinti e dorati assai belli.
</p>

<p>
Il suo diametro è uguale a quello della nave
centrale.
</p>

<p>
<span class="pagenum" id="Page_9">[9]</span>
Le navi laterali alla cupola sono sostenute
da belle colonne di marmo bruno simili a
quelle degli archi di mezzo. Il braccio che si
dispiega a sinistra, perpendicolarmente al fondo
della nave centrale, è formato d'una semplice
volta assai bassa, ed ha due navi. La volta
del califfo <i>Omar</i> può avere press'a poco dodici
piedi di lunghezza; l'altra sembra avere la
stessa lunghezza, ma è chiusa da una grata di
legno; e perciò io non vi entrai.
</p>

<p>
Nella parte esterna a sinistra sono addossate
all'<i>Aksa</i> molte case mal fatte ove abitano
gli impiegati dell'Haram. Avvi in faccia alla
porta principale un rialto lungo 284 piedi,
in mezzo al quale trovasi una bella vasca di
marmo con un lavoro in forma di conchiglia,
che anticamente mesceva acqua. In fondo al
rialto una superba scala conduce all'<i>El-Sahhara</i>,
che è l'altro ragguardevole edificio dell'Haram,
il quale riceve il nome da una rupe assai
rispettata che trovasi nel suo centro.
</p>

<p>
Il Sahhara è posto sopra un piano parallelogrammo
lungo circa 460 piedi, e largo
599. È sedici piedi più alto del piano generale
dell'Haram, e vi si sale per otto scale
poste due al sud, due al nord, una all'est,
<span class="pagenum" id="Page_10">[10]</span>
e tre all'ovest. Quasi in mezzo a questo piano
superiore lastricato di bei marmi sollevasi il
magnifico edificio del <i>Sahhara</i>, tempio ottagono,
i di cui lati nella parte esterna sono lunghi
sessantun piedi.
</p>

<p>
Si entra nel tempio per quattro porte collocate
ne' quattro punti cardinali dette <i>Beb-el-Kebla</i>,
<i>el-Garb</i>, <i>Djenna</i> e <i>Davoud</i>. La prima
ha un bellissimo portico sostenuto da otto colonne
corintie di marmo. Le altre sono senza portico.
</p>

<p>
Dal centro dell'edificio si spinge in alto
una cupola sferica con due ordini di grandi
finestre, e sostenuta da quattro grossi piloni
e da dodici magnifiche colonne disposte in
cerchio.
</p>

<p>
Questo cerchio centrale è circondato da due
navi ottagone concentriche, tra loro separate
da otto pilastri e da sedici colonne della stessa
specie e grandezza di quelle del centro, del
più bel marmo bruno che vedere si possa. I
tetti sono piani, ed ogni cosa è coperta d'ornati
del più squisito gusto e di modanature
in marmo ed in oro ec. I capitelli delle colonne
sono d'ordine composito interamente
dorati, ed attiche la basi delle colonne, che
<span class="pagenum" id="Page_11">[11]</span>
formano il cerchio centrale; e quelle che trovansi
tra le navi ottagone, sono tagliate nella
parte inferiore e senza listello, ed invece della
base vengono portate da un dado di marmo
bianco. La proporzione delle colonne le avvicina
all'ordine corintio: il loro fusto è di
sedici piedi.
</p>

<p>
La cupola ha quaranta piedi di diametro
sopra novantatrè di altezza, ed il totale diametro
dell'edificio è press'a poco di cento
cinquantanove piedi e mezzo. Il piano del
cerchio centrale, tre piedi e mezzo più alto di
quello delle navi che lo circondano, vien chiuso
da un'alta e magnifica grata di ferro dorato.
</p>

<p>
Entro a questo cerchio chiudesi la rupe
<i>el-Sahhàra Allàh</i>, che è il principale oggetto
di questo ricco edifizio, ed in generale
di quello del tempio di Gerusalemme. <i>El
Hadjerà el Sàhhara</i>, o rupe Sahhara, esce
di terra sopra un diametro medio di trentatre
piedi in forma di segmento di sfera. La sua
superficie è disuguale, scabra, e nella sua
forma naturale. Nel fianco del nord vi si vede
una cavità, che la tradizione dice fatta dai
Cristiani, che volevano rubare la porzione del
masso che manca; ma che questa si fece allora
<span class="pagenum" id="Page_12">[12]</span>
invisibile agli occhi degl'infedeli, che
fu poi trovata dai fedeli credenti divisa in
due parti, che ora trovansi in altri luoghi
dell'Haram.
</p>

<p>
Il fedele musulmano crede che il <i>Sahhàra-Hallàh</i>
sia il luogo in cui le preghiere degli
uomini riescono più care alla divinità, dopo
la casa della Mecca. Per tale motivo tutti i
Profeti dalla creazione del mondo fino a <i>Maometto</i>
ci vennero a pregare, ed anco presentemente
i profeti e gli angioli vengono in
schiere invisibili a fare le loro preghiere sulla
pietra, non compresa la guardia ordinaria di
settantamil'angeli che continuamente la circondano,
dandosi ogni giorno la muta.
</p>

<p>
La notte che il profeta <i>Maometto</i> fu rapito
nella Mecca dall'angelo <i>Gabriele</i>, e trasportato
colla velocità del lampo a Gerusalemme
sopra la giumenta <i>El-Boràk</i>, che ha testa e
seno di bella donna, lasciata la giumenta
alla porta del tempio, venne a fare la sua
preghiera sul Sahhara cogli altri profeti ed
angioli, che avendolo rispettosamente salutato
gli cedettero il luogo d'onore.
</p>

<p>
Nell'istante in cui il Profeta si fermò sopra
il Sahhara, la pietra sensibile alla felicità di
<span class="pagenum" id="Page_13">[13]</span>
portare questa santa salma si abbassò, e come
una molle cera ricevette nella sua parte superiore
verso il nord l'impronta del suo sacro
piede. Questa impronta fu poi coperta da una
specie di gabbia di filo di metallo dorato,
fatta in modo che non si vede l'impronta
per causa dell'interna oscurità, ma si può
per un'apertura fatta nella gabbia toccare
colla mano; e ci santifichiamo passando all'istante
la stessa mano sul volto e sulla
barba: prova troppo manifesta che dessa è
la vera orma del piede del più grande dei
profeti.
</p>

<p>
L'interno della roccia forma una cavità nella
quale si scende per una scala dal lato di S. O.
Vi si trova una camera d'un quadrato irregolare
di diciotto piedi di superficie, alta nel centro
otto piedi. Il palco consiste in una volta naturale
irregolare. In fondo alla scala vedesi
alla diritta un piccolo frontispizio di marmo
che porta il nome di <i>el-Makam-Soulimàn</i>ossia lungo di <i>Salomone</i>; ed un'altra lapide
posta a sinistra chiamasi <i>el-Makam-Davoud</i>,
luogo di <i>Davide</i>. Chiamasi poi <i>el-Makam-Ibrahim</i>,
o luogo d'<i>Abramo</i>, una nicchia cavata
nella roccia nel lato di S. O.; come un gradino
<span class="pagenum" id="Page_14">[14]</span>
semicircolare concavo si dice <i>el-Makam
Djibrila</i>, luogo di <i>Gabriele</i>: finalmente
viene chiamato luogo d'<i>Elia el-Makam el-Hòder</i>,
una specie di tavola di pietra all'angolo
N. E.
</p>

<p>
In mezzo alla camera la spessezza della
volta vedesi forata in forma d'abbaìno cilindrico
di tre piedi di diametro; e questo è il
luogo del Profeta.
</p>

<p>
La rupe è circondata da uno steccato di
legno ad altezza d'appoggio; ed al di sopra
a cinque in sei piedi d'altezza vi è un padiglione
di seta a liste alternative rosse e
verdi, sospese su tutta la larghezza della rupe
con pilastri e colonne.
</p>

<p>
Per quanto ho potuto vedere, sopra tutto
l'interno della cantinetta, questa rupe parmi
di marmo fino, di color bianco rossastro.
</p>

<p>
A poca distanza dalla parte settentrionale
vedesi nel pavimento un marmo quadrato verde
marezzato bellissimo, di circa quindici pollici
da ogni parte, assicurato con quattro o cinque
chiodi dorati; e si dice essere la porta del
paradiso. Varj altri fori indicano ch'era fermato
con più chiodi che non lo è al presente,
i quali chiodi credono che siano stati
<span class="pagenum" id="Page_15">[15]</span>
rubati dal Diavolo, quando tentò d'introdursi
in paradiso, impeditone dal non aver potuto
svellere i chiodi che tuttavia rimangono.
</p>

<p>
Il Sahhara ha una tribuna di legno pei
cantori sostenuta da piccole colonne. Vi ho
veduto un Corano i di cui fogli sono quasi
alti quattro piedi, e più di due e mezzo larghi.
Si pretende che appartenesse al Califfo
<i>Omar</i>; ma si dice lo stesso di altri affatto
somiglianti che mi furono mostrati al Cairo
ed alla Mecca.
</p>

<p>
L'esterno del Sahhara è incrostato di varie
qualità di marmi, fino a metà della sua altezza;
il rimanente è ricoperto di piccoli mattoni
di diversi colori elegantemente disposti.
Le cinque finestre per ogni lato dell'ottagono
sono chiuse con bei vetri dipinti a rabeschi.
</p>

<p>
Il tempio ha quattro torri; una sull'angolo
S. O. della gran corte, la seconda nel
mezzo del lato occidentale, un'altra sull'angolo
N. O., e l'ultima sull'angolo N. E.
dello stesso cortile.
</p>
</div>

<div class="chapter">
<p>
<span class="pagenum" id="Page_16">[16]</span>
</p>

<h2><a id="capxlv"></a>
CAPITOLO XLV.
</h2>

<div class="blockquote">
<p>
<i>Viaggio al sepolcro di Davide, e ad altri
sepolcri. — Viaggio al monte Oliveto. — Al
sepolcro d'Abramo ad Hébron. — Al
presepio di Cristo a Betlemme. — Al sepolcro
della Vergine. — Al Calvario ed al
sepolcro di Cristo. — Sinagoga de' Giudei.
Descrizione di Gerusalemme.</i>
</p>
</div>

<p>
Dopo aver soddisfatto a tutte le cerimonie,
ed a tutte le limosine dovute al tempio lo
stesso giorno del mio arrivo a Gerusalemme:
nel susseguente giorno fui condotto al sepolcro
di <i>Davide</i>.
</p>

<p>
Sortendo di città per la porta di <i>Davide</i>
trovasi in distanza di 150 tese un edificio che ha
l'apparenza d'un'antica chiesa greca. Appena
entrati, prendendo la sinistra, si arriva al sepolcro
chiuso da molte porte e grate di ferro.
È questo una specie di catafalco coperto di
bei drappi di seta di varj colori ricamati in
oro, che può avere tredici piedi di larghezza.
</p>

<p>
Terminate le mie preghiere al sepolcro di
<span class="pagenum" id="Page_17">[17]</span>
<i>Davide</i> fui condotto all'est luogo le mura della
città, e scendendo per un pendìo assai ripido
giunsi presso all'unica sorgente che trovasi a
Gerusalemme, dai cristiani detta <i>fontana di
Neemia</i>. Credono i musulmani che l'acqua di
questa sorgente derivi per un miracolo dell'onnipotente
dal pozzo di <i>Zemzem</i> della Mecca,
quantunque l'ultima sia caldissima e salmastra,
e quella di Gerusalemme fresca e
dolce. Di là passai il torrente Cedron, di
dove a traverso a varj poggi andai a visitare
i sepolcri di molti santi e profeti del primo
e del second'ordine.
</p>

<p>
Dalla sommità di questi colli scopersi in
distanza di tre o quattro leghe in linea retta
una parte del <i>Bàhar Lout</i>, detto da' cristiani
<i>Lago Asfaltide</i>, o Mar Morto. Col cannocchiale
osservai due piccoli seni, e le montagne che
coprono il lago a S. E. Vedeva pure le onde
rompersi contro la riva; e l'agitamento dei
flutti mi mostrava che questo mare non è affatto
morto, come lo indica il suo nome.
Tutto il paese che lo circonda è montuoso.
Giunto in appresso alla cima del <i>Diebel Tor</i>,
detto dai cristiani <i>Monte Oliveto</i>; dove assicurasi
essere stati sepolti settantadue mila
<span class="pagenum" id="Page_18">[18]</span>
profeti, trovai la chiesa cristiana, nella quale
si venera sopra un marmo l'impronta del piede
di <i>Cristo</i> lasciatavi quando salì al cielo dopo
la risurrezione.
</p>

<p>
Da questa montagna, posta a levante di
Gerusalemme, si scopre la città sì bene che
se ne possono contare le case.
</p>

<p>
Sceso dalla montagna e giunto in fondo al
torrente Cedron, passai a lato del sepolcro
della madre di <i>Cristo</i>; e dopo salito un
colle rientrai in città per la porta detta di
<i>Maria</i>.
</p>

<p>
All'indomani 25 luglio sortii di Gerusalemme
al levare del sole per visitare il sepolcro
d'<i>Abramo</i>.
</p>

<p>
Alle sette ore ed un quarto del mattino
giunto presso a Betlemme, incontrai una truppa
di pastori cristiani che venivano a Gerusalemme
per accusare i pastori musulmani
di Ebron che loro avevano presi molti bestiami,
per rappresaglia dei quali i cristiani avevano
portati via due cammelli. Il principale
pastore raccontò ad uno de' più rispettabili
Sceriffi che m'accompagnava tutto l'accaduto,
in così energica maniera, che la mia immaginazione
mi rappresentò all'istante le contese
<span class="pagenum" id="Page_19">[19]</span>
de' pastori d'<i>Abramo</i> e di <i>Lot</i>, la guerra dei
cinque re, ec., tanto essi ne conservano ancora
il carattere, le abitudini e perfino le
vesti consistenti in una camicia di lana bianca
rossastra attaccata con una cintura, e in un
drappo nero gettato sulla spalla, con una
fascia di tela bianca intorno al capo.
</p>

<p>
Appena congedati i pastori, avendo Betlemme
a sinistra e Beit-Diele dall'altro lato, mi
si presentò lo spettacolo della più singolare
meteora che veder si possa. Il sole alto sopra
l'orizzonte circa trenta gradi brillava alla sinistra
di tutta la sua luce a traverso di una
atmosfera purissima; e la luna, vicina al suo
ultimo quarto, era sulla mia diritta quasi
nella stessa elevazione del sole, così chiara e
così bella quanto è possibile di vederla in tale
circostanza. Tutt'ad un tratto vidi comparire
sotto forma d'una stella due o tre volte più
grande, e molto più luminosa di Giove o di
Venere nel loro più grande splendore, una
meteora che svolse dalla banda di levante una
coda, la quale parvemi lunga due gradi. Io
non mi potei contenere, e gridai <i>Kif hàda!
Kìf hàda!</i> cioè <i>che è questo! che è questo!</i>
Le mie genti sbalordite gridarono in pari
<span class="pagenum" id="Page_20">[20]</span>
tempo <i>Minn Allàh! minn Allàh! Dio! Dio!</i> Frattanto
la meteora s'avanzava verso occidente
facendo ondeggiare dolcemente la sua coda
lungo una linea orizzontale, all'altezza di circa
30 gradi, come il sole e la luna. La coda
che ben tosto si divise in più raggi, riuniva
tutti i colori dell'iride assai vivaci, ed un
mezzo minuto dopo, avendo la meteora nel
suo pacifico movimento scorsi quasi sei gradi
all'O. scomparve senza esplosione, senza tuono,
nè alcun'altra spaventosa circostanza. Io
mi buttai a terra prostrato avanti al Creatore,
e lo stesso fecero tutti quelli che mi seguivano.
</p>

<p>
Continuai il cammino al sud, assorto nella
meditazione di ciò che aveva veduto: la stella
dei pastori, la stella de' magi, tutto ricorreva
alla mia memoria; ma io sospetto che i vapori
bituminosi salini del Mar Morto rendano
in questi paesi simili meteore assai frequenti.
Lasciai a destra un eremitaggio dedicato ad
<i>Elia</i>, ed alquanto più avanti giunsi ad un
bell'Alcassaba mezzo ruinato, accanto al quale
trovasi una sorgente di bonissima acqua con
un serbatoio lungo cinquanta passi, largo
trenta, e più a basso da altri di quasi eguale
<span class="pagenum" id="Page_21">[21]</span>
grandezza: finalmente dopo aver superate diverse
montagne giunsi in sul mezzo giorno ad
<i>el Hhalil</i>, che i cristiani dicono <i>Ebron</i>, e
presi alloggio all'osteria.
</p>

<p>
Ebron è una città di circa 400 famiglie
Arabe, posta sul pendio di una montagna con
un castello. I viveri sono abbondanti, ed ha
molti fondachi. È governata da un Arabo del
paese col titolo di <i>Hakim</i>, e di <i>Scheih el
Bèled</i>.
</p>

<p>
I sepolcri d'<i>Abramo</i> e della sua famiglia
trovansi in un tempio che fu già una chiesa
greca. Si sale per recarvisi una bella e vasta
scala che guida ad una lunga loggia, di dove
si entra in un piccolo cortile. Dalla banda
sinistra vedesi un portico sostenuto da pilastri
quadrati, presso al quale sorge il vestibolo
del tempio composto di due camere, una delle
quali posta a destra contiene il sepolcro di
<i>Abramo</i>, e l'altra dall'opposto lato quello di
Sara. Nel corpo della chiesa che è gotica,
tra due grossi pilastri a destra vedesi una
casuccia isolata contenente il sepolcro d'<i>Isacco</i>,
ed in simile casuccia a sinistra quello di
sua moglie. Questa chiesa ridotta a moschea
ha il suo <i>Mereb</i>, la tribuna per il sermone
<span class="pagenum" id="Page_22">[22]</span>
del venerdì, ed un'altra pei cantori. Nell'opposto
lato della corte avvi un altro vestibolo
con due camere laterali destinate ai sepolcri
di <i>Giacobbe</i> e di sua moglie.
</p>

<p>
All'estremità del portico per una specie di
loggia si passa in altra camera contenente il
sepolcro di <i>Giuseppe</i>, le cui ceneri furono trasportate
dall'Egitto dal popolo d'Israele.
</p>

<p>
I sepolcri di questi patriarchi sono tutti
coperti di ricchi tappeti di seta verde, magnificamente
ricamati in oro: rossi egualmente
ricamati sono quelli delle loro consorti, che
il sultano di Costantinopoli manda di quando
in quando. Io ne contai nove, uno sopra l'altro
sul sepolcro di <i>Abramo</i>. Anche le pareti
delle camere sono coperte di bei tappeti. Le
grate delle finestre sono di ferro dorato, e le
porte di legno coperte di piastre d'argento
con serrature e catenacci dello stesso metallo.
Si contano pel servigio del tempio più di cento
tra impiegati e domestici; onde può agevolmente
calcolarsi il numero delle elemosine che
vi si debbono lasciare.
</p>

<p>
Terminata la visita ai sepolcri all'indomani
26 luglio allo spuntar del giorno ripigliai la
Strada di Gerusalemme. A breve distanza da
<span class="pagenum" id="Page_23">[23]</span>
<i>Ebron</i> lasciai da un canto un eremitaggio sacro
al profeta <i>Jona</i>; e mi fermai per fare
colezione presso ad una bella sorgente; indi
presi la strada di Betlemme, ove giunto alle
dieci ore e mezzo del mattino, mi recai a
dirittura al convento de' Cristiani ove si venera
il luogo in cui nacque <i>Gesù Cristo</i>.
</p>

<p>
È questo convento fatto a guisa di rocca,
e la sola porta che serve d'ingresso è tanto
bassa, che convien piegare il corpo per entrarvi.
Vi stanno circa venti monaci, europei,
cattolici, greci, ed armeni; e quasi tutti gli
abitanti di Betlemme sono cristiani. Scordava
di dire che questa città posta sopra un monte
conta circa cinquecento famiglie.
</p>

<p>
Gli abitanti che vivono in continuo sospetto
de' musulmani, vedendoci arrivare a cavallo
ed armati, si adombrarono, e molti erano già
corsi alla porta del convento che trovarono
chiusa; ma rassicurati del nostro contegno,
picchiarono essi medesimi alla porta, che dopo
molti discorsi ad alta ed a bassa voce con
quelli che stavano al di dentro, ci fu alla fine
aperta.
</p>

<p>
Introdotto in un angusto vestibolo oscuro,
vi trovai molti uomini armati che avevano
<span class="pagenum" id="Page_24">[24]</span>
l'aria di corpo di guardia. Da questo vestibolo
entrai in una vasta sala, il di cui palco
è sostenuto da circa quaranta colonne di marmo
alte quindici piedi, con basi e capitelli
d'ordine corintio, comecchè il fusto abbia le
proporzioni del dorico: sala comune dalla
quale per diverse porte si passa ne' separati
appartamenti de' monaci romani, greci, ed
armeni.
</p>

<p>
Dopo esserci trattenuti alcun tempo in questo
luogo, un monaco greco aprì la porta del
suo appartamento, e ci fece entrare in una
sala, alla di cui estremità scendesi per una
scala in una specie di grotta, che è il luogo
sacro della nascita di <i>Cristo</i>. Giunto nella
grotta vidi una nicchia quasi semisferica nel
vivo della rupe, nella quale, secondo mi assicurò
il monaco che mi accompagnava,
nacque <i>Cristo</i>; e fu deposto dalla Vergine
nella mangiatoja, che è una specie di bacino
di marmo; di fronte al quale fu innalzato
un altare che ha un bel quadro rappresentante
l'adorazione dei Magi. Ed il presepio,
ed il luogo della nascita sono arricchiti
di superbi addobbi, e di molte lampade di
cristallo e d'argento; tra le quali ne vidi una
<span class="pagenum" id="Page_25">[25]</span>
in figura di cuore, contenente il cuore del
divoto <i>Antonio Camillo de Lellis</i>, il di cui
nome con bella iscrizione latina e l'anno 1700
è scolpito nella stessa lampada.
</p>

<p>
Sortendo dalla grotta il monaco greco mi
condusse nella chiesa posta sopra alla grotta,
che non ha cosa alcuna di molta importanza.
Tutti i luoghi santi furono ampiamente descritti
in tanti libri,  che avrei potuto dispensarmi
dal darne una nuova descrizione; ma
ho creduto di farne un cenno in grazia di
coloro che non ne avessero verun'altra alla
mano.
</p>

<p>
Dopo aver ringraziato il buon monaco, e
lasciategli prove della mia gratitudine, ripresi
la strada di Gerusalemme ove arrivai poco
dopo il mezzo giorno.
</p>

<p>
All'indomani, lunedì 27, scesi in fondo al
torrente Cedron per una bella scala, alla metà
della quale trovansi alla diritta i sepolcri di
<i>Gioachino</i> e di <i>Anna</i>, ed in un'altra cavità
a sinistra quello di <i>Giuseppe</i> sposo di <i>Maria</i>.
In fondo alla scala entrasi in una chiesa greca,
il di cui <i>Sancta Sanctorum</i> contiene il
sepolcro della <i>Vergine</i>. Ascoltai in chiesa un
armonioso coro di monaci, mentre il celebrante
<span class="pagenum" id="Page_26">[26]</span>
vestito de' sacri abiti restava nel santuario.
</p>

<p>
Dopo mezzo giorno mi recai al sepolcro di
<i>Cristo</i>; ma non aprendosi la porta del convento
che in certi determinati giorni, trovavasi
allora chiusa secondo il praticato, al di
fuori dai turchi, dai monaci al di dentro.
</p>

<p>
A traverso alla grata della porta mi trattenni
con un monaco spagnuolo nativo di
Ocanna, detto <i>Ramirez</i> d'<i>Arellano</i>, che mi
diresse al procuratore generale pure spagnuolo,
onde avere il permesso d'aprire la porta.
Il procuratore era ammalato, e fu il suo vicario,
che ci accolse con estrema cortesia;
ma sopraggiungendo il governatore ed il kadì
della città, mi ritirai, dopo avere ottenuto
di entrare all'indomani nel sepolcro di <i>Cristo</i>.
</p>

<p>
In fondo ad una vasta chiesa gotica vedesi
una magnifica cupola, o rotonda, nel di cui
centro è posta una casuccia isolata, nella
quale i cristiani venerano il sepolcro di <i>Gesù
Cristo</i>. Per entrare in questa casuccia si scende
per pochi gradini: il sepolcro è a destra
in una piccola camera, che può avere sei piedi
e mezzo di lunghezza, e quattro di larghezza.
È questi un avello che occupa tutta
<span class="pagenum" id="Page_27">[27]</span>
la lunghezza della camera, e può avere ventisette
pollici di larghezza: parvemi di marmo
bianco rossiccio, il di cui coperchio è composto
di due pietre. Il sarcofago è alto in modo
da formare una specie d'altare, sopra il quale
i monaci celebrano la messa. In questa angusta
camera posta sotto al piano della chiesa,
e priva di finestre, ed inoltre riscaldata dai
moltissimi lumi che vi si accendono qualunque
volta si apre, non è possibile di rimanervi a
lungo senza incomodo. Il sarcofago è semplice
e senza ornamenti, ma riccamente decorata
la camera.
</p>

<p>
I musulmani fanno preghiere in tutti i luoghi
consacrati alla memoria di <i>Gesù Cristo</i> e
della <i>Vergine</i>, fuorchè al sepolcro. Credono
essi che <i>Cristo</i> non morisse, e che salendo
al cielo vivente, lasciasse le apparenze della
sua figura a <i>Giuda</i> condannato a morire per
lui; che in conseguenza essendo stato crocifisso
<i>Giuda</i>, può ben questo sepolcro aver
contenuto il corpo di <i>Giuda</i>, ma non quello di
<i>Gesù Cristo</i>, e perciò non lo onorano. La
chiave della cappella in cui trovasi il sepolcro
viene custodita dai monaci latini, che però
non possono aprirla senza la presenza di un
<span class="pagenum" id="Page_28">[28]</span>
monaco greco, che resta a lato al sepolcro
finchè la cappella è aperta.
</p>

<p>
La rotonda ove trovasi la cappella del sepolcro
è sostenuta da informi colonne e senza
proporzioni architettoniche. Tutti i capitelli
sono d'ordine corintio o composito. La sommità
della cupola è vòta, e forma un'apertura
di tredici piedi di diametro per la quale
riceve la luce.
</p>

<p>
Unite alla cupola trovansi le separate chiese
de' Cattolici Romani, degli Armeni, de' Sirj,
de' Cofti, degli Abissini; ed il corpo centrale
del tempio forma la chiesa de' Greci.
</p>

<p>
Presso al <i>Sancta Sanctorum</i> della chiesa
greca una scala conduce ad una cappella.
Salendo a sinistra vedesi un altare formato
nel vivo sasso, in mezzo al quale trovasi
un foro di tre in quattro pollici di diametro,
ove si dice che fu piantata la croce; in
distanza di tre piedi mi fu mostrata nella
rupe una fessura naturale perpendicolare, apertasi
nell'istante della morte di <i>Gesù Cristo</i>.
Tre o quattro passi più in là vedesi un altare,
ed avanti a questo altare uno spazio quadrato,
che si venera come il luogo in cui
<i>Cristo</i> fu crocifisso. II Monte Calvario, un
<span class="pagenum" id="Page_29">[29]</span>
tempo fuori delle mura dell'antica Gerusalemme,
trovasi nel centro della moderna.
</p>

<p>
La casa posta accanto al tempio che contiene
il sepolcro di <i>Gesù Cristo</i>, è abitata
da alcuni monaci Musulmani, i quali dalle
finestre della casa che guardano nell'interno
del tempio, diedero più volte giuste cagioni
di lagnanza ai monaci cristiani.
</p>

<p>
Gerusalemme conosciuta dai Musulmani sotto
il nome d'<i>el-Kods</i>, ossia la santa, e per
quello d'<i>el-Kodse-scherif</i>, è posta al grado
31 46′ 34″ di latitudine settentrionale, e nel
33º di longitudine orientale dell'osservatorio
di Parigi. La di lei forma, quantunque irregolare,
ove facciasi astrazione dalla cittadella
addossata all'angolo occidentale della città,
si avvicina assai al quadrato.
</p>

<p>
Fabbricata sul lato meridionale della sommità
d'una montagna con qualche inclinazione
al S. E. è circondata di precipizj, sul di cui
orlo girano le mura dalla banda di S. E.,
di E., e di O., non avendo che un breve
piano al S. che conduce al sepolcro di <i>Davide</i>,
ed un altro più esteso al N. che forma
la parte superiore della montagna attraversata
dalla strada di Jaffa.
</p>

<p>
<span class="pagenum" id="Page_30">[30]</span>
Le strade di Gerusalemme sono assai regolari,
diritte, ben selciate, e molte con marciapiedi;
ma triste, strette, e quasi tutte poco
o molto inclinate. Le case hanno quasi tutte
due o tre piani, e poche finestre con porte
assai basse, e colla facciata semplice di pietra
senza verun ornamento, di modo che quando
si passeggia per la città, sembra che si cammini
ne' corridoj di una vasta prigione. In
una parola vi si ravvisa la verità della pittura
fattane da Geremia: <i>facta est quasi vidua
domina gentium</i>.
</p>

<p>
Alcune case hanno piccoli giardini, ma in
generale non vi si trova alcun vòto considerabile;
onde sopra un'estensione assai minore
di quella della Mecca, contiene, per quanto
mi fu detto, circa 30,000 anime, senza contare
la popolazione dei sobborghi della città.
</p>

<p>
Non ho veduto in Gerusalemme alcuna piazza
propriamente tale, ed i pubblici mercati
e le botteghe sono lungo le strade. Abbondanti
vi si trovano i viveri ed a buon prezzo:
una mezza dozzina di polli, per esempio,
pagasi una piastra spagnuola. Il pan comune
è una specie di cattiva focaccia, ma trovasene
ancora di assai buono; come pure ottimi legumi,
erbaggi, frutta, e squisite carni.
</p>

<p>
<span class="pagenum" id="Page_31">[31]</span>
Essendo quasi centrale fra l'Arabia, l'Egitto
e la Siria, è assai frequentata dagli Arabi di
questi paesi, che vi fanno il loro commercio
di cambio. Il principale ramo di commercio
attivo della Palestina è quello dell'olio; ma
l'importazione del riso, che tirasi dall'Egitto
bilancia l'esportazione dell'olio.
</p>

<p>
I pesi, misure e monete sono le medesime
degli altri paesi Turchi; e la piastra spagnuola
vale quattro pezze turche e mezzo,
ossia cento ottanta parà.
</p>

<p>
Pochi e di cattiva qualità sono i cavalli
della Palestina; molti e ottimi i muli, benchè
alquanto piccoli. Gli asini cedono in bontà a
quelli dell'Arabia e dell'Egitto, e non si fa
frequente uso dei cammelli.
</p>

<p>
Benchè assai lontane dalla perfezione, le
arti vi fioriscono più che alla Mecca; ma le
scienze vi sono affatto sconosciute, e le più
ragguardevoli persone, che pur vogliono parer
costumate, versano nella più profonda ignoranza.
La lingua Araba è la più comune, ma
vi si pronuncia alquanto diversamente che nell'Arabia,
accostandosi all'accento turco.
</p>

<p>
Contansi in questa città settemila musulmani,
de' quali duemila abili alle armi;
<span class="pagenum" id="Page_32">[32]</span>
più di ventimila cristiani di diversi riti:
maroniti, greci uniti, greci scismatici, cattolici
latini, armeni ec. Pochissimi sono i Giudei
nell'antica loro patria.
</p>

<p>
Quantunque gli abitanti di Gerusalemme,
appartenendo a diverse nazioni, e seguendo
culti diversi si disprezzino internamente gli
uni gli altri; pure perchè i cristiani sono assai
più numerosi, vi regna una certa eguaglianza
tanto nelle relazioni commerciali, quanto negli
affari domestici, e ne' divertimenti. I seguaci
di <i>Gesù Cristo</i> vedonsi uniti coi settatori di
<i>Maometto</i>, e questa mescolanza è cagione d'una
più estesa libertà che in tutt'altra città musulmana.
</p>

<p>
Il governo di Gerusalemme viene affidato
ad una persona del paese, che porta il nome
di <i>Scheih el Rele</i>, o di <i>Hhakim</i>; ed il giudice
civile è sempre un Turco mandato da Costantinopoli
che cambiasi ogni anno. Vi è inoltre
un governatore del castello, il capo del
tempio, il Muftì o capo della legge, i quali
tutti hanno le particolari loro attribuzioni.
</p>

<p>
In aggiunta di pochi soldati, Gerusalemme
può contare sopra duemila musulmani in
istato di portare le armi. È circondata di mura
<span class="pagenum" id="Page_33">[33]</span>
merlate assai alte, fiancheggiate di torri; ma
incapaci di resistere al cannone. Ho già fatto
osservare, che questa città è circondata in più
lati da precipizj: negli altri luoghi si supplì
a tale difesa naturale con fossi artificiali.
</p>

<p>
Quando si considera da prima Gerusalemme,
circondata da precipizj e da alte mura di pietre
tagliate ben conservate, e ricoperte da numerosa
artiglieria, con una fortezza di bella e solida
costruzione, e ben provveduta di mezzi di difesa;
se si fa attenzione al ragguardevole numero
di difensori che può dare la sua popolazione,
si è tentati di crederla quasi inespugnabile:
ma esaminandola più posatamente, svanisce
la prima illusione, e si trova incapace
di lunga resistenza, perchè per la topografia
del suolo non è possibile d'impedire l'avvicinamento
del nemico, ed è signoreggiata quasi
a vista d'uccello in distanza del tiro di fucile
dal monte Oliveto.
</p>

<p>
La montagna su cui è fabbricata Gerusalemme
è affatto sterile, ed è composta d'una
roccia cornea o basaltica, facente transizione
al trappo, come quasi tutte le montagne del
vicinato.
</p>

<p>
La sua ragguardevole elevazione sopra il livello
<span class="pagenum" id="Page_34">[34]</span>
del mare è cagione della freddezza del
clima quantunque vicinissima al tropico. Nel
mese di luglio il termometro esposto a mezzo
giorno non segnò più di 23° 5′ di <i>Reaumur</i>,
e la mattina scese fino a 17° 3′. Il vento
fu sempre occidentale, e l'atmosfera variabile.
Mi fu detto che nell'inverno cade molta neve,
e molta pioggia.
</p>

<p>
Vi trovai pochi vecchi, ma per altro più
che alla Mecca. Le persone del paese osservarono
che gli anni più abbondanti d'olive sono
quelli ne' quali cade molta neve.
</p>

<p>
Io ho osservato che il vento vi acquista una
straordinaria rapidità.
</p>
</div>

<div class="chapter">
<h2><a id="capxlvi"></a>
CAPITOLO XLVI.
</h2>

<div class="blockquote">
<p>
<i>Ritorno a Giaffa. — Tragitto ad Aeri, e
descrizione di questa città. — Il monte
Carmelo. — Viaggio a Nazaret. — Notizie
intorno ai monaci di terra Santa.</i>
</p>
</div>

<p>
Partii da Gerusalemme ad otto ore e trequarti
del mattino il 29 luglio 1807, per ritornare
a Giaffa, strada che aveva fatta venendo
<span class="pagenum" id="Page_35">[35]</span>
in tempo di notte. Dopo la scesa di lunghissima
fila di colli, giunsi alle dieci ore in
fondo alla valle, ove trovai un ruscello ed un
ponte di due archi; a poca distanza in su la
diritta il villaggio <i>Alioune</i>, e presso alla strada
le ruine di un antico tempio.
</p>

<p>
Di là salito sulla sommità di altre montagne,
passai alquanto prima delle undeci ore
presso alle case di Kaskali,  poi sceso un
poggio, e salitone un altro, mi trovai in sul
fare del mezzogiorno a <i>Kariet-el-Aaneb</i>, villaggio
meritevole di essere veduto per una
bella antica chiesa a tre navi, ora abbandonata,
e ridotta ad uso di stalla. Da <i>Kariet</i>
montando ancora tre quarti d'ora, si giugne
sulla sommità della montagna detta <i>Saariz</i>,
appunto nel luogo ov'ebbi l'incontro dei due
vecchi gabellieri. Era stato loro detto essere
io figlio dell'Imperatore di Marocco; onde,
pentiti dall'accaduto, mi aspettavano per iscusarsene,
e vedutomi, mi vennero incontro
baciandomi le mani, i piedi e la testa. Mi
pregarono a scendere da cavallo, e ad aggradire
un magnifico pranzo preparatomi presso
ad una bella fonte, di dove vedesi il mare.
</p>

<p>
Poi ch'ebbi mangiato,  presi congedo da
<span class="pagenum" id="Page_36">[36]</span>
questi buoni vecchi, e continuai questa penosa
strada a traverso di aspre montagne fino
ad Abougos, posto in miglior paese, ed alle
sei ore arrivai a Ramlè. Le montagne di Gerusalemme
fino ad Kariet sono quasi affatto
sterili; a Kariet incominciano le vigne, poi
piantagioni d'ulivi, e belle foreste di alberi
fino ad Abougos La soggetta pianura era tutta
coperta di frumento già mietuto, di tabacco,
e di frumento della Guinea.
</p>

<p>
All'indomani 30, partii alle cinque ore e
tre quarti, e prendendo la strada di Far e
Nazour, arrivai verso le nove a <i>Giaffa</i>, piccola
città regolarmente fortificata, capace di
buona difesa, e provveduta d'artiglieria, con
guarnigione turca e mogrebina.
</p>

<p>
Il porto non ammette che i piccoli bastimenti
che fanno il cabotaggio della Siria, ed
i grandi restano in rada sopra una sola ancora
per prendere il largo al primo vento essendo
la costa troppo aperta. M'imbarcai la stessa
sera sopra un battello che fece vela alle nove
della sera, e scesi a terra nel porto di S. Giovan
d'Acri il giorno susseguente.
</p>

<p>
Questa piccola città, dai musulmani detta
<i>Akka</i>, assai celebre in tempo delle Crociate
<span class="pagenum" id="Page_37">[37]</span>
per la comodità del suo porto, si distinse ultimamente
per la bella difesa fatta contro i
Francesi; dopo la quale epoca le sue fortificazioni
vennero notabilmente migliorate. Il suo
porto è molto angusto, ma la rada può contenere
numerose flotte. La sua moschea fabbricata
dal Pascià <i>Diezzar</i> è tanto gentile, che
si assomiglia più ad una casa di delizie, che
ad un tempio.
</p>

<p>
Altra volta era provveduta di eccellente
acqua che derivava da lontana sorgente; ma
il governo turco non ha fin ora pensato a
rimettere l'acquedotto rovinato dai Francesi
in tempo della spedizione d'Egitto: onde gli
abitanti sono ridotti a bere l'acqua de' pozzi
carica di salenite, e pesante come il piombo.
</p>

<p>
<i>Diezzar</i> Pascià, per quanto mi fu detto,
diede prove in tempo dell'assedio de' Francesi,
di valore e di fermezza; ma egli era mamelucco,
ed educato soltanto nel mestiere
delle armi, onde fu estremo nel male e nel
bene, non conoscendo la via di mezzo.
</p>

<p>
Gli Europei hanno in Acri molta libertà,
e vi sono rispettati assai, tanto dal governo
che dagli abitanti turchi ed arabi. La città è
situata nel lato settentrionale d'una vasta baja
<span class="pagenum" id="Page_38">[38]</span>
in faccia al mezzogiorno: e nel tempo della mia
dimora il caldo era insopportabile. All'estremità
meridionale della baja vedesi il monte
Carmelo che prolungasi nella direzione di E. O.
fino al mare, ed ha sulla cima un monastero
greco dedicato a <i>S. Elia</i>, ed un altro più
basso dei cattolici sotto lo stesso titolo, e tra
l'uno e l'altro una moschea turca parimenti
sacra al Profeta <i>Elia</i>.
</p>

<p>
Il 6 agosto decisomi di andare a Nazaret,
mentre in compagnia di alcuni amici usciva
di città,  fui attaccato da una vomica spasmodica,
dalla quale mi liberai in poche ore
con una dose d'emetico, che fortunamente
conservava ancora nella mia piccola spezieria.
Fu questo il terzo attacco di bile ch'io soffersi
in trentotto giorni, il primo al Cairo,
ed il secondo a Gerusalemme.
</p>

<p>
Mi posi in viaggio il giorno 7 alle sei ore
del mattino, prendendo la strada all'est per
un terreno prima piano, poi montuoso, di
tratto in tratto coperto di alti alberi, e sparso
di casali circondati da campi e da prati. Trovandomi
ancora assai debole camminava lentamente
temperando la noja della strada coll'osservare
le numerose greggie che pascolavano
su quelle pendici.
</p>

<div class="figcenter"><a id="fill-038" href="images/ill-038.jpg">
  <img class="border" src="images/ill-038.jpg" alt="VEDUTA DEL MONTE CARMELO DALLA PARTE DI S. GIOVANNI
D'ACRI." /></a>
</div>

<p>
<span class="pagenum" id="Page_39">[39]</span>
Non arrivai a Nazaret prima delle quattro
della sera, quantunque non sia distante che
sei ore da S. Giovanni d'Acri; ma io era
forzato di andare lentamente, e di prendere
riposo ogni due ore. Andai ad alloggiare nel
convento de' Francescani posto nel sito in cui
la Vergine fu visitata dall'Angelo <i>Gabriele</i>.
</p>

<p>
<i>Nazaret</i> di Galilea è città aperta, fabbricata
sul pendio d'una montagna volta a levante,
popolata da circa mille Turchi, e da altrettanti
Cristiani. Gli abitanti approfittano del
pendio del suolo per cavare delle camere nella
roccia di modo che ogni casa ne ha una
parte sotterranea. Tra i Cristiani i cattolici romani
sono di lunga mano più numerosi di quelli
degli altri riti, che pure vivono in buona
armonia. Le donne musulmane sortono col
volto scoperto, e le feste e le allegrie sono
comuni ai due sessi, ed agli individui di tutte
le religioni.
</p>

<p>
La carne, i legumi, o frutta, l'acqua, il
pane, tutto è bonissimo specialmente nel convento.
I monaci vi godono piena libertà come
in Europa: portano pubblicamente i sacramenti
agli ammalati, e sono sommamente rispettati
dalle persone di ogni culto, perchè la
<span class="pagenum" id="Page_40">[40]</span>
loro condotta è veramente esemplare e meritevole
della riputazione di cui godono.
</p>

<p>
Il convento è un grande e bello edificio
solidamente fabbricato, e capace di una buona
difesa militare. In mezzo alla chiesa assai gentile,
vedesi una grande scala di marmo che
conduce alla grotta ove si effettuò il grande
mistero dell'incarnazione. Per due anguste
scale si monta all'altar maggiore posto sopra
la rupe che forma la volta della grotta, e
dietro all'altare trovasi il coro de' monaci;
cosicchè questa chiesa è formata di due piani,
quello della grotta nel fondo, l'altro del corpo
principale della chiesa in mezzo, e l'ultimo
dell'altare maggiore e del coro nella parte
più elevata. Al di là del coro vedesi pure un
altro piano in forma di tribuna, occupato
da un eccellente organo. Un'angustissima scala
fa capo ad un'altra grotta, che si suppone
essere stata la cucina della Vergine, per esservi
in un angolo una specie di focolajo. Altra
scala, egualmente stretta, comunica coll'interno
del convento. Questo convento è composto
di tredici religiosi, nove de' quali, compreso
il prelato, sono spagnuoli.
</p>

<p>
I Musulmani credono anch'essi la verginità
<span class="pagenum" id="Page_41">[41]</span>
di <i>Maria</i>, e la miracolosa incarnazione di
<i>Gesù</i>, spirito di Dio, per l'intromissione dell'Angelo
<i>Gabriele</i>; e venerano il luogo santificato
da questo grande mistero, ove vengono
frequentemente a fare le loro preghiere.
Un giorno vidi una numerosa processione di
montanari maomettani venire accompagnati dalla
loro musica per presentare un fanciullo alla
<i>Vergine</i>, tagliandoli la prima volta i capelli
in chiesa.
</p>

<p>
Mezza lega al S. O. della città avvi un
luogo detto <i>precipizio</i>, che è propriamente
una gola delle montagne di Nazaret sopra
la valle d'<i>Estrelon</i>; accanto alla quale la
montagna è tagliata a picco dalla cima al
fondo. La tradizione del paese vuole, che i
Giudei conducessero <i>Gesù Cristo</i> in questo
luogo per precipitarlo, e ch'egli si salvasse
rendendosi invisibile. Non molto al di sotto
della sommità fu cavato un altare nella rupe,
al quale una volta all'anno vi si reca il popolo
per celebrarvi una messa; al quale oggetto
fu fatta una strada che attraversa il
precipizio.
</p>

<p>
Nella valle d'Estrelon avvi un vasto e popolato
villaggio dello stesso nome, ove fu
data la celebre battaglia di Nazaret.
</p>

<p>
<span class="pagenum" id="Page_42">[42]</span>
Dietro le più autentiche notizie ch'io mi
sono procurato in sul luogo, guarentisco il
seguente stato de' monaci cattolici romani in
Terra Santa
</p>

<table class="monaci" summary="">
 <tr>
  <td rowspan="3" class="vcen">A Gerusalemme</td> <td class="bl right vtop">40</td> <td class="right">a S. Salvatore, de' quali 25 Spagnuoli</td>
 </tr>
 <tr>
  <td class="bl right vtop">11</td> <td class="right">a S. Sepolcro, 8 Spagnuoli</td>
 </tr>
 <tr>
  <td class="bl right vtop">10</td> <td class="right">a S. Giovanni tutti Spagnuoli</td>
 </tr>
 <tr>
  <td>A Ramlè, o Rama</td> <td class="right">3</td> <td class="right">tutti Spagnuoli</td>
 </tr>
 <tr>
  <td>A Betlemme</td> <td class="right">10</td> <td class="right">7 Spagnuoli</td>
 </tr>
 <tr>
  <td>A Taffa</td> <td class="right">4</td> <td class="right">tutti Spagnuoli</td>
 </tr>
 <tr>
  <td>Ad Acri</td> <td class="right">4</td> <td class="right">1 Spagnuolo</td>
 </tr>
 <tr>
  <td>A Nazaret</td> <td class="right">15</td> <td class="right">9 Spagnuoli</td>
 </tr>
 <tr>
  <td>Ad Aleppo</td> <td class="right">9</td> <td class="right">tutti Italiani</td>
 </tr>
 <tr>
  <td>A Tripoli, Arizza e Latakia</td> <td class="right">3</td> <td class="right">Italiani</td>
 </tr>
 <tr>
  <td>A Larnica in Cipro</td> <td class="right">5</td> <td class="right">Italiani</td>
 </tr>
 <tr>
  <td>A Nicosia <i>ibidem</i></td> <td class="right">3</td> <td class="right">Spagnuoli</td>
 </tr>
 <tr>
  <td><span class="spaced4">Totale</span></td> <td class="bt nospace">N.º 124</td> <td class="right bt">monaci dei quali 79 Spagnuoli</td>
 </tr>
</table>

<p>
A Seida avvi un convento pei monaci Francesi
ora disabitato. Inoltre trovansi in Levante
quattro altri conventi separati dal corpo di
Terra santa: cioè
</p>

<p>
<span class="pagenum" id="Page_43">[43]</span>
</p>

<table class="monaci" summary="">
 <tr>
  <td>Quello di Costantinopoli</td> <td class="right vtop">N.º 4</td> <td class="right">monaci Spagnuoli</td>
 </tr>
 <tr>
  <td>Del Cairo di</td> <td class="right vtop">8</td> <td class="right">monaci Italiani</td>
 </tr>
 <tr>
  <td>D'Alessandria di</td> <td class="right vtop">2</td> <td class="right"><i>idem</i></td>
 </tr>
 <tr>
  <td>Di Rosetta di</td> <td class="right vtop">1</td> <td class="right"><i>idem</i></td>
 </tr>
 <tr>
  <td><span class="spaced4">Totale</span></td> <td class="right bt vtop nospace">N.º 15</td> <td class="right bt">di cui 4 Spagnuoli</td>
 </tr>
</table>

<p>
Le contribuzioni ordinarie che i monaci pagano
ogni anno al governo turco, sono così regolate
</p>

<table class="monaci" summary="">
 <tr>
  <td>Al Pascià di Damasco piastre</td> <td class="right nospace">lir. 7,000.</td>
 </tr>
 <tr>
  <td>Allo stesso il solo convento di Damasco</td> <td class="right nospace">1,000.</td>
 </tr>
 <tr>
  <td>Al Pascià d'Acri</td> <td class="right nospace">10.000.</td>
 </tr>
 <tr>
  <td><span class="spaced4">Totale</span></td> <td class="right bt nospace">lir. 18,000.</td>
 </tr>
</table>

<p>
Oltre le ordinarie sono inoltre costretti di
pagare altre eventuali contribuzioni, e gratificazioni
ai governatori, ec. Il solo Muftì di
Gerusalemme ha esatte nel corso di otto anni
40,000 piastre.
</p>

<p>
Il panno, di cui vestonsi i monaci vien
loro spedito dalla Spagna e dall'Italia; come
pure il cuojo di cui fannosi in paese i loro
sandali. In fine può dirsi, generalmente parlando
che i cristiani latini, i quali in altri
tempi sconvolsero il mondo per impadronirsi
dei luoghi Santi, li hanno adesso talmente
abbandonati, che senza i soccorsi della Spagna
non sarebbevi alcuno stabilimento del loro rito.
</p>

<p>
<span class="pagenum" id="Page_44">[44]</span>
Anche la Francia contribuisce al loro mantenimento
colla protezione del suo ministro a
Costantinopoli; ma questa non toglie che i
governatori turchi non vessino di continuo i
monaci di Gerusalemme per cavarne denaro:
talchè passano la vita in perpetui travagli, e
sono veri martiri del loro zelo.
</p>

<p>
Poichè lo stabilimento de' religiosi cattolici
romani in terra Santa arreca grandi vantaggi
agli abitanti di questi paesi, io non temo di
raccomandarli alle potenze d'Europa. La diversità
dei culti deve dileguarsi innanzi agli
occhi del filosofo che desidera il bene della
umanità: e questo è il sentimento che dirige
le mie azioni, e la mia penna. Senza grandi
sacrifici si potrebbe rendere assai migliore la
sorte di queste virtuose vittime dello zelo religioso.
</p>
</div>

<div class="chapter">
<p>
<span class="pagenum" id="Page_45">[45]</span>
</p>

<h2><a id="capxlvii"></a>
CAPITOLO XLVII.
</h2>

<div class="blockquote">
<p>
<i>Viaggio a Damasco. — Monte Tabor. — Mare
di Galilea. — Fiume Giordano. — Paese
vulcanizzato. — Damasco. — Popolazione. — Grande
moschea. — Bazar o mercati, e
manifatture.</i>
</p>
</div>

<p>
Partii da Nazaret il giorno 19 agosto in
migliore stato di salute, che riconosceva da
quel felice clima, e dopo due ore di cammino
fra le montagne, arrivai a Canaan, celebre
pel miracoloso cambiamento dell'acqua in vino.
Da questa piccola città che può contenere al
più cinquecento famiglie, scesi in una valle
alla destra del Tabor, montagna di ragguardevole
elevatezza, ove accadde la trasfigurazione
di <i>Gesù Cristo</i>, ed alle di cui falde
i Francesi diedero la famosa battaglia del <i>Monte
Tabor</i>. Dai colli che chiudono la valle a N.
E. vidi l'estremità del mare di Tiberiade,
di Galilea; e feci alto presso al villaggio
Stheltinn.
</p>

<p>
Il giorno 20 dopo aver passata una stretta
<span class="pagenum" id="Page_46">[46]</span>
gola tra le montagne tutte coperte di boschi,
mi trovai quasi sulla spiaggia del mare di
Galilea, che ha sette in otto leghe di lunghezza
dal nord al sud, e due leghe di larghezza.
Questo bel catino d'acqua circondato
da alte montagne; l'atmosfera carica di grosse
nuvole ammonticchiate che lasciavano appena
sfuggire di quando in quando qualche raggio
di sole; la città di Tiberiade, famosa per le
sue acque termali posta sulla riva occidentale;
finalmente il monte Tabor che signoreggia
le circostanti montagne, presentavano ai
miei occhi un'interessante veduta animata da
numerose greggie che pascolavano in ogni lato.
</p>

<p>
La costa settentrionale di questo mare è tutta
coperta di basalte, di lava, e di altri prodotti
vulcanici: di modo che se le altre rive
da me non vedute sono composte delle medesime
materie, non sarebbe fuor di luogo il
credere che il mare di Galilea fosse altre volte
il cratere di un vulcano.
</p>

<p>
Salendo il pendio di N. N. E. vedemmo
alcuni Bedovini a cavallo, che osservandomi
in atto di difesa non osarono di attaccarmi.
Presi riposo alle nove ore del mattino nel
<i>Khan</i>, ossia casa del profeta <i>Giuseppe</i>, ove
<span class="pagenum" id="Page_47">[47]</span>
trovai un corpo di soldati mogrebini d'Acri,
ed una cisterna d'eccellente acqua; a quaranta
passi dalla quale sono le ruine di una
altra, che la tradizione dice essere quella, in
cui i figli di <i>Giacobbe</i> rinchiusero il fratello
<i>Giuseppe</i> avanti di venderlo ai mercanti Ismaeliti.
Ripresi il cammino alle dieci ore, e giunto
sulla sommità d'una collina a N. N. E.
mi si aperse innanzi un nuovo orizzonte di
dove vedeva scorrere in profondo letto il fiume
Giordano. Ad un'ora dopo mezzo giorno
giunsi al ponte di <i>Giacobbe</i> (<i>cantara Yacoub</i>)
di tre archi acuti di pietra sul Giordano, con
un'antica fortezza alla testa occidentale allora
occupata da un distaccamento di soldati del
pascià d'Acri: ma circa sessanta passi al di
là trovai altro corpo di soldati del pascià di
Damasco. Queste due guarnigioni poste ai confini
dei rispettivi governi, quantunque egualmente
composte di turchi, pare che appartengano
a differenti nazioni; tale è lo stato di
indipendenza dei Pascià, e l'anarchia che regna
nelle provincie dell'impero ottomano.
</p>

<p>
In questo luogo il fiume Giordano può avere
sessantaquattro piedi di larghezza, e non è
molto profondo, ma scorre rapidamente. L'acqua
<span class="pagenum" id="Page_48">[48]</span>
quantunque alquanto calda è buona, e le sue
rive sono coperte di giunchi e di altre piante
palustri. Siccome noi altri musulmani conserviamo
una particolare riverenza per questo
fiume, non mancai di bagnarmi, e di bere
della sua acqua a sazietà. Fui qui raggiunto
da una carovana assai numerosa, colla quale
feci alto sulle rive del fiume.
</p>

<h3>
<i>Venerdì 21.</i>
</h3>

<p>
Partimmo alle quattro e mezzo del mattino,
e dopo un lungo e disastroso viaggio per
luoghi alpestri, indi per una sterile campagna,
entrammo in una piccola macchia, in
fondo alla quale trovasi sopra un poggio il
villaggio di Sassa, ove si passò la notte.
</p>

<p>
I campi Flegrei, e tutto quanto può dare
un'idea della distruzione vulcanica, non sono
che una languida immagine dell'orribile paese
attraversato questo giorno. Dal ponte di <i>Giacobbe</i>
fino a Sassa il terreno è composto di
lava, di basalte, e di altri prodotti vulcanici:
tutto è nero, poroso, tarlato, sicchè ci pare
di viaggiare in una regione infernale: ma particolarmente
presso Sassa vedonsi spaccature
ed ammassi così spaventosi di materie vulcaniche,
che fanno inorridire, pensando all'epoca
<span class="pagenum" id="Page_49">[49]</span>
in cui vennero lanciate dal seno della terra
infiammata. Le spaccature, ed i bachi che
vedonsi qua e là, contengono un'acqua nera
come l'inchiostro, e per lo più puzzolente.
</p>

<p>
Da ciò apparisce chiaramente che questi
paesi furono in altri tempi popolati di vulcani;
e scontransi ancora varj piccoli crateri sul
piano. Per un singolare contrapposto questo
piano è chiuso a settentrione da una montagna,
la di cui sommità inalzandosi fino alla
regione delle nevi perpetue, offre al di sopra
delle reliquie degli spenti vulcani l'aspetto di
un perpetuo inverno.
</p>

<h3>
<i>Sabato 22.</i>
</h3>

<p>
Dopo due ore di viaggio cominciammo a
trovare i segni della prossimità di una grande
capitale, borgate e villaggi e giardini ad ogni
passo. Alle otto e mezzo essendo saliti sulle
colline che chiudono l'orizzonte, scopersi all'est
un immenso piano, circondato al nord
da alte montagne, tra le quali ne marcai una
isolata dalle altre di gigantesca forma piramidale,
alle di cui falde tra un'infinita quantità
di giardini sorgono le torri delle moschee di
Damasco; e tutta la campagna è seminata di
villaggi e di alberi fruttiferi.
</p>

<p>
<span class="pagenum" id="Page_50">[50]</span>
Riposatomi un istante nel villaggio di Daria
posto entro ai giardini di Damasco, giunsi
poco dopo mezzo giorno alle prime case della
città dagli Arabi detta <i>Scham</i>.
</p>

<p>
Il viaggiatore che si avvicina la prima volta
a Damasco crede di vedere un vasto campo
di tende coniche; ma avvicinandovisi davvantaggio
trova che queste tende altro non sono
che un'infinità di cupole, che servono di
tetto a quasi tutte le camere delle case nei
sobborghi esteriori della città. Queste cupole
e per la forma e per la grandezza loro rassomigliano
perfettamente alle colombaie d'Egitto
di cui si è parlato in addietro.
</p>

<p>
Le case dell'interno della città formate di
più solidi materiali hanno d'ordinario due
piani, ed il tetto piatto come nelle città dell'Affrica,
avendo egualmente poche finestre
e piccolissime porte, e la facciata senza ornati:
ciò che unito al silenzio che regna nelle
contrade dà alla città un aspetto tristo e
monotono. Le strade sono ben selciate con
marciapiedi assai elevati da ogni banda, di
sufficiente larghezza, ma non livellati.
</p>

<p>
Credesi in paese, che Damasco abbia quattrocentomila
abitanti: ma io sono di sentimento
<span class="pagenum" id="Page_51">[51]</span>
che, compresi anche i sobborghi, non
ecceda di molto i dugento mila, tra i quali
contansi ventimila cristiani cattolici, cinquemila
scismatici, ed altrettanti giudei: al contrario
delle altre città del Levante che per lo
più hanno maggior numero di scismatici che
di cattolici.
</p>

<p>
La maggiore moschea è un estesissimo edificio,
in faccia al quale trovasi un magnifico
serbatojo d'acqua, con una fontana di venti
piedi di getto. Il caffè presso alla fontana è
sempre pieno di oziosi. Sonovi molte altre moschee
che non meritano d'essere descritte.
</p>

<p>
Damasco, siccome le altre città musulmane,
non ha piazze pubbliche. L'uso di lasciare
grandi spazj vuoti in mezzo alle città per renderle
ariose e belle, è affatto ignoto ai musulmani;
forse perchè dovendo provvedere al più
urgente bisogno di temperare gli effetti d'un
sole sempre ardente, pensarono soltanto a non
dare troppa ampiezza alle strade, onde più
facilmente poterle coprire colle frascate. Per
altro a Damasco trovansi poche contrade abbastanza
larghe, specialmente intorno al palazzo
del Pascià, chiuse in modo dalle altre
case, che non se ne vede che la maggior
<span class="pagenum" id="Page_52">[52]</span>
porta. In faccia al palazzo del Pascià trovasi
il <i>Kaala</i>, fortezza che può esser utile a tenere
in freno la popolazione; affatto inutile
per la difesa della città.
</p>

<p>
I commestibili e le mercanzie d'ogni genere
si vendono nelle botteghe poste ai due
lati delle strade, che chiamansi <i>Bazar</i>, o
<i>Zok</i>; alcune delle quali sono riccamente provvedute.
Quale diversità fra questi abbondanti
magazzini, e le povere e piccole botteghe del
Cairo, di Fez e di altri luoghi, ove pare
che il negoziante esponga suo malgrado gli
oggetti che vuol vendere?
</p>

<p>
A Damasco le botteghe rigurgitano, per
così dire, di mercanzie, e specialmente di
seterie, di belle tele dell'India e della Persia;
ma più di tutto di tele fabbricate in
paese. Contansi a Damasco più di quattromila
famiglie di fabbricatori di stoffe di seta
e di cotone: ma non vi si fabbricano tele di
lino, che non viene coltivato nella provincia.
</p>

<p>
Nel nuovo magnifico <i>bazar</i> che si fabbrica
adesso di fronte al <i>reraya</i>, vi ho veduto un
orologiaio arabo che faceva degli oriuoli da
tavola.
</p>

<p>
I principali rami del commercio di Damasco
<span class="pagenum" id="Page_53">[53]</span>
sono le seterie, e i fornimenti da cavallo,
facendosi delle prime un estesissimo consumo
nella Turchia, nell'Egitto, nell'Affrica e
nell'Arabia; e de' secondi dagli arabi de' vicini
deserti di Bagdad, e di Medina, che non
hanno altro favorito mercato per tali oggetti
che quello di Damasco.
</p>

<p>
Gli armajuoli formano pure una ragguardevole
parte delle manifatture del paese, quantunque
più non esista la famosa fabbrica delle
sciable damaschine, risguardate adesso come
cosa rarissima, e vendute a prezzi enormissimi.
Dopo queste antiche sciable, le più riputate
sono quelle della fabbrica persiana del Khorassan.
</p>

<p>
Anche le fabbriche di sapone, i fabri, i
calzolaj, ec. occupano molte contrade, e vi
si trova pure una fabbrica di vetri. Ma per
avere un'adeguata idea del commercio di Damasco,
basta fare attenzione alla quantità dei
falegnami esclusivamente addetti alla costruzione
delle casse che servono ogni anno ad
imballare i prodotti del suolo e dell'industria.
Più migliaja di persone che occupano un vasto
quartiere della città formano ogni giorno parecchie
migliaja di casse; benchè non tutti gli oggetti
che si esportano da Damasco vengano incassati.
</p>

<p>
<span class="pagenum" id="Page_54">[54]</span>
L'affollato popolo de' <i>bazar</i> forma un singolare
contrasto colla solitudine delle altre
contrade ove non sianvi nè officine, nè botteghe.
In tutti i <i>bazar</i> vi sono forni per cuocere
continuamente piccoli pani, focaccie, e
varie altre pasticcerie: e le botteghe dei barbieri
nelle vicinanze dei <i>bazar</i> sono ornate di
pitture a rabeschi, di specchi, di cristalli,
d'iscrizioni a caratteri d'oro ec. onde allettare
gli avventori. I caffè dei <i>bazar</i> sono pieni di
gente tutto il giorno. Bianchi, neri, mulatti
di qualunque casta, di ogni religione, di
qualsiasi nazione, esclusi gli europei, vi hanno
un'intera libertà.
</p>

<p>
Magnifici sono pure i bagni de' <i>bazar</i>, e
provveduti di tutto quanto si conviene al comodo,
e dirò anche al lusso, ad al divertimento
de' concorrenti. Non dirò alcuna cosa
della quantità e bontà de' commestibili, non
essendovi forse altro paese al mondo che vantar
possa più grasse e delicate carni, erbaggi
più teneri, più belli e saporiti frutti, più
variato ed abbondante selvaggiume, mèle e
latticinj più deliziosi, più bianco o miglior
pane; in una parola, tutto ciò che può desiderarsi
per la vita animale.
</p>
</div>

<div class="chapter">
<p>
<span class="pagenum" id="Page_55">[55]</span>
</p>

<h2><a id="capxlviii"></a>
CAPITOLO XLVIII.
</h2>

<div class="blockquote">
<p>
<i>Acque di Damasco. — Cristiani. — Commercio,
prodotti, clima. — Razze dei cavalli. — Abiti. — Donne. — Sanità. — Scuole. — Governo. — Fortificazioni. — Bedovini
di Anaze. — Salakhie.</i>
</p>
</div>

<p>
Damasco è in modo provveduta di acqua
che tutte le case hanno più fontane; non servendo
le pubbliche che all'inaffiamento delle
strade. Queste acque formano una quantità di
canali: ma derivano da due soli fiumi, che dopo
essersi uniti in un solo, dividonsi poi in sette
rami, dai quali viene distribuita l'acqua in
tutta la città.
</p>

<p>
Trovansi nella città di Damasco più di cinquecento
magnifiche case, che possono dirsi
palazzi; che per altro non essendo esternamente
ornati di belle facciate non contribuiscono
all'abbellimento della città. Tutte le comunioni
cristiane hanno le particolari loro chiese, Greci,
Maroniti, Siriaci, Armeni, ed inoltre sonovi
<span class="pagenum" id="Page_56">[56]</span>
tre conventi di Francescani, uno di osservanti
Spagnuoli, e due di Cappuccini Italiani.
</p>

<p>
Il Patriarca greco d'Antiochia risiede a Damasco,
ove riceve determinate tasse pei battesimi,
pei matrimonj, pei funerali de' cristiani
d'ogni rito, che sono obbligati di presentarsi
innanzi al ministro da lui delegato a
quest'effetto.
</p>

<p>
Vi sono otto sinagoghe di Ebrei, che allora,
per quanto mi fa detto, erano assai ben
trattati. Per altro mi è parso, che il fanatismo
del popolo di Damasco avanzi quello degli
Egiziani, perchè un Europeo non potrebbe
senza pericolo mostrarsi ove non sia vestito
all'orientale. Un cristiano, un ebreo non può
andare a cavallo per città, e neppure valersi
di un asino.
</p>

<p>
Si contano dugento negozianti molto accreditati,
tra i quali i due più ricchi sono <i>Sckatti</i>,
<i>Mehemet Sua</i>, a cadauno dei quali si attribuiscono
in circolazione quattro o cinquemila
borse (cinque milioni di franchi).
</p>

<p>
Il commercio si fa d'ordinario colle carovane,
di cui le più considerabili sono tre:
1.º quella della Mecca maggiore d'ogni altra,
che faceva il viaggio una volta all'anno; ed
<span class="pagenum" id="Page_57">[57]</span>
ora da qualche tempo sospesa per l'invasione
de' <i>Wehhabiti</i><a class="tag" id="tag1" href="#note1">[1]</a>: 2.º quelle di Bagdad che
vengono a Damasco tre o quattro volte all'anno
scortate da oltre duemila cinquecento
persone armate: 3.º Le carovane d'Aleppo
che partono d'ordinario due o tre volte al
mese, e rimangono dodici giorni nel viaggio,
quando un corriere montato sopra un dromedario
fa questo viaggio in tre giorni. Contansi
ancora varie altre minori carovane che ogni
giorno arrivano o partono per Beruti, Tripoli
di Siria, Acri, ed altri luoghi.
</p>

<p>
A fronte della eccessiva loro abbondanza i
viveri si vendono in Damasco a più alto prezzo
che altrove; e ciò a cagione del moltissimo
numerario che vi condensa la straordinaria
attività del suo commercio.
</p>

<p>
I principali prodotti del suolo sono formento,
orzo, canape, uva, <i>meschmesch</i>, specie
d'albicocca che si fa seccare, pistacchj ed
ogni qualità di frutti. Poca, ma bellissima è
la seta che vi si raccoglie, ed il rimanente
<span class="pagenum" id="Page_58">[58]</span>
che manca al consumo delle sue fabbriche
s'importa dai vicini paesi, come pure tutto
il cotone, che non si coltiva nel territorio di
Damasco. Benchè il raccolto del mèle sia
abbondantissimo, gli abitanti non appresero
ancora a lavorare la cera; non sapendo fare
che cattive candele gialle. Riceve lo zucchero
dall'Egitto e dall'Europa, e tutto il riso
dall'Egitto.
</p>

<p>
La fertilità del terreno è tale, che gli abitanti
non ricordano veruna cattiva annata. Perciò
gli agricoltori trovansi generalmente nell'agiatezza,
quantunque aggravati da enormi tasse,
e dall'arbitrario mantenimento delle truppe.
</p>

<p>
Il clima di Damasco è piuttosto dolce, non
essendo troppo freddo d'inverno, e venendo
i calori dell'estate temperati dalla freschezza
delle acque, dalle ombre degli alberi, dalla
disposizione delle case, ec. Alcuni anni nevica
ancora in Damasco; ogni anno sulle vicine
montagne. I più ordinarj venti sono quelli di
levante e di ponente, ma senza periodo determinato.
Da aprile fino al novembre piove rarissime
volte; e regolari e moderate sono
le pioggie degli altri mesi, e sempre portate
dai venti occidentali. Lo scioglimento delle nevi
<span class="pagenum" id="Page_59">[59]</span>
sulle montagne incomincia in aprile e talvolta
in marzo; ma la sommità delle più alte ne
rimane sempre coperta; lo che procura a
Damasco l'abbondanza del ghiaccio a moderati
prezzi tutto l'anno.
</p>

<p>
Mi si faceva credere che incomodo riuscisse
il soggiorno di Damasco per la copia delle
cimici, delle pulci e delle zanzare; ma io ne vidi
pochissime; e solo mi furono moleste le morsicature
assai dolorose dei tafani indigeni di
questo paese.
</p>

<p>
Pochissimi e poco velenosi sono i serpenti
e gli scorpioni.
</p>

<p>
I muli e gli asini non sono più buoni di
quelli dell'Egitto, e rispetto ai cavalli io mi
sono procurate le seguenti notizie. Sei sono
le più conosciute razze; la prima detta <i>djelfè</i>
trae la sua origine dall'Arabia felice, ossia
dell'Ieman: cavallo maraviglioso al corso, e
nelle battaglie; agilissimo, pieno di fuoco, instancabile
e sofferente oltre ogni credere della
sete e dalla fame; non pertanto docile come un
agnello, senza collera, e che nè spranga, nè morde
mai. Conviene però nudrirlo scarsamente, e
tenerlo continuamente esercitato. È alto di taglio
di groppa, ha il collo sottile, e le orecchie
<span class="pagenum" id="Page_60">[60]</span>
piuttosto lunghe. Non può dirsi questo
il più bel cavallo, ma è incontrastabilmente
il migliore. Un cavallo perfezionato di questa
razza, vale a dire di due in tre anni, costa
per lo meno duemila piastre turche.
</p>

<p>
La seconda razza detta <i>seclàoui</i> è indigena
della più orientale regione del deserto. È in
tutto somigliante alla precedente; tranne pel
luogo della nascita; imperciochè i più esperti
conoscitori li distinguono a stento, ed uguale
ne è il valore, quantunque si preferiscano i
cavalli della prima razza.
</p>

<p>
Ma soprammodo belli sono i cavalli della
terza razza detti <i>ooel mefki</i>, inferiori per altro
ai precedenti nella velocità del corso. Vengono
a Damasco dai vicini deserti, e costano
d'ordinario dalle mille alle mille cinquecento
piastre. Hanno le belle proporzioni dei cavalli
dell'Andalusia, e sono in Damasco assai comuni.
</p>

<p>
I cavalli della quarta razza, detti <i>ooel sabi</i>,
rassomigliano affatto a quelli della terza, da
cui non li distinguono che i più sperimentati
veterinarj; e costano dalle mille alle mille
dugento piastre quando non abbiano difetti,
e non più di quattr'anni, nè meno di tre.
</p>

<p>
<span class="pagenum" id="Page_61">[61]</span>
La quinta razza a cui si dà il nome d'<i>ooel
treidi</i>, è la più comune, siccome quella dei
contorni di Damasco, e somministra cavalli
abbastanza belli e buoni: ma tra questi ve
n'hanno assai di viziosi. Si vendono ordinariamente
dalle seicento alle ottocento piastre.
</p>

<p>
L'ultima razza, indigena della provincia di
Bassora, chiamasi <i>ooel nagdi</i>, e pareggia,
se non avanza in eccellenza le razze <i>djelfè</i>,
e <i>seclaoui</i>; ma rarissimi sono in Damasco,
ed il prezzo affatto arbitrario. La maggior
parte dei cavalli arabi sono bigi-leardi, o bajo-scuri;
pochissimi sono i neri.
</p>

<p>
L'abito de' Damaschini è un misto d'arabo
e di turco; ma più comunemente si fa uso del
cappotto arabo a grandi liste, e l'alta berretta
turca è più comunemente usata dai Turchi che
dagli Arabi. Questi si coprono con una berretta
di smisurata grandezza, che loro pende
in sul di dietro; e si cingono il capo con un
fazzoletto di cotone o di seta screziata; acconciatura
non priva di grazia.
</p>

<p>
Le donne copronsi dal capo ai piedi con
grandi veli di cotone bianco, e con enormi
mutande. Le donne di condizione tengonsi
riservate e modestissime, le volgari sono assai libere,
<span class="pagenum" id="Page_62">[62]</span>
ed anche dissolute. Portano le une e
le altre un fazzoletto di seta trasparente, d'ordinario
di color giallo che loro nasconde il
volto, lo che le fa parere spettri ambulanti:
ma molte sogliono gettarsi il fazzoletto sul
capo, e portare il volto scoperto. Questa costumanza
mi procurò il vantaggio di vedere in
Damasco molte donne assai belle, e per la maggior
parte di pelle bianca e finissima. Non si
vedono in Damasco tante donne isteriche come
in Gerusalemme e nell'Arabia, nè meno quelle
pelli abbronzate dei paesi dell'Affrica, nè quei
fanciulli sudici cisposi e ributtanti d'Alessandria
e di altri paesi musulmani, nè finalmente
quegli uomini secchi abbronzati o neri
dell'Affrica e dell'Arabia. Vedonsi donne e
fanciulli di bellissimo e grazioso aspetto, mentre
gli uomini hanno maschili lineamenti,
tinte robuste, e regolari proporzioni. E per
dirlo in una parola la popolazione di Damasco
è affatto diversa da quella dell'Affrica e dell'Arabia,
tranne Fez, i di cui abitanti sono i
più belli di tutta l'Affrica.
</p>

<p>
Eccellente è il clima di Damasco, ma forse
più che al clima devesi alla comune agiatezza,
al moderato esercizio, ed all'uso dei bagni
<span class="pagenum" id="Page_63">[63]</span>
caldi, la rarità delle malattie. La durata ordinaria
della vita si calcola dai settanta agli
ottant'anni; e vi si contano pure alcuni centenarj.
</p>

<p>
Difficilmente vi s'introduce anche la peste,
e le ultime volte fu pure assai debole. Si osserva
essere assai mite quando viene dal mare,
più feroce quando proviene da Aleppo. Pure
gli abitanti non pensano a cautelarsi contro
tanta calamità, e mentre in Aleppo faceva
orribili stragi, in Damasco ricevevansi e si
spedivano ogni giorno le carovane senza prendersi
alcun pensiero: eppure con mia sorpresa
Damasco ne andò esente. Ciò prova,
che la comunicazione della peste non dipende
solamente dal contatto, ma ancora dalla combinazione
di certe disposizioni locali e personali.
</p>

<p>
In un paese abitato da persone laboriose,
gli oziosi non sono fortunati; e perciò rarissimi
sono gli stregoni e gl'indovini, e tutti coloro
che altrove trovano di che vivere ingannando
i loro simili.
</p>

<p>
Sonovi in Damasco venti grandi scuole, e
molte altre minori pei fanciulli: cinque per
gli studj delle scienze, che come nel rimanente
<span class="pagenum" id="Page_64">[64]</span>
della Turchia riduconsi alla scienza della
religione, che comprende pure la giurisprudenza.
</p>

<p>
Benchè questo popolo sussista in gran parte
dei prodotti delle fabbriche e del commercio
delle tele, e sia più incivilito de' suoi vicini,
aveva un numeroso partito nel suo seno che
desiderava i <i>Wehhabiti</i>, che pei loro principj
religiosi oppongono tanti ostacoli al commercio
ed alle manifatture<a class="tag" id="tag2" href="#note2">[2]</a>.
</p>

<p>
Il governo della città di Damasco, e di un
vasto tratto di paese al S. fino ad Ebron al
di là di Gerusalemme, ed al N. fin quasi ad
Aleppo, viene affidato ad un Pascià del Gran
Signore. Quest'uomo, e per l'estensione del
suo governo, e pel nobile incarico di condurre
ogni anno la carovana della Mecca col
titolo d'<i>Emir-el-Hadj</i>, o principe del pellegrinaggio,
è tenuto in altissima considerazione
alla corte, riguardandosi come uno de' più
grandi dignitarj dell'impero.
</p>

<p>
Le entrate del pascialaggio si fanno ascendere
<span class="pagenum" id="Page_65">[65]</span>
a quattromila borse, corrispondenti a
cinque milioni di franchi, ma le avarie, i
regali, le estorsioni sono un altro importantissimo
ramo d'entrata. Il Sultano, mentre io
soggiornava in Damasco, dava a questo Pascià
il governo di <i>Taraboulous</i>, ossia Tripoli di
Siria, non meno importante di quello di Damasco.
</p>

<p>
Questo Pascià può avere nel circondario
del suo governo cinque in seimila soldati,
turchi, mogrebini, ed altri, e forse attualmente
ammontavano ai diecimila, e ciò a
cagione delle turbolenze di Gerusalemme.
</p>

<p>
Damasco è circondato di mura con torri e
fosse, ma rovinate in modo da non poter resistere
ad un regolare assalto. La sua maggior
difesa consiste piuttosto ne' giardini, che formano
una foresta d'alberi, ed un laberinto
di siepi, di muraglie, di fosse di più di sette
leghe di circonferenza; lo che non sarebbe
un leggiero ostacolo per un nemico musulmano
che volesse attaccarlo.
</p>

<p>
Tra le tribù Bedovine che abitano ne' deserti
vicini a Damasco, la più ragguardevole
è quella d'<i>Anaze</i>, il di cui capo chiamasi
<i>Fadde</i>. Abita questa tribù il deserto posto a
<span class="pagenum" id="Page_66">[66]</span>
levante della città, e stendesi fin presso a
Bagdad.
</p>

<p>
Io visitai il villaggio di <i>Salokhi</i>, che è la
principale villeggiatura degli abitanti di Damasco.
È questa una borgata vastissima con
due pubblici mercati, e con una infinità di
case e di giardini. Trovasi alle falde delle
montagne al nord della città, ed è propriamente
un delizioso soggiorno.
</p>
</div>

<div class="chapter">
<h2><a id="capxlix"></a>
CAPITOLO XLIX.
</h2>

<div class="blockquote">
<p>
<i>Viaggio ad Aleppo. — Descrizione dei Khan. — Carovana. — Tadmor
o Palmira. — Città
di Homs. — Fiume Oronte. — Città
di Hama. — Libertà de' costumi. — Incontro
notturno. — Arrivo ad Aleppo. — Osservazioni
intorno a questa città.</i>
</p>
</div>

<p>
Partii da Damasco il sabato 29 agosto alle
quattr'ore dopo mezzogiorno, con una carovana
destinata per Aleppo. Dopo un'ora di viaggio
in mezzo ai giardini, si attraversò una campagna
posta a N. E. provveduta di alcuni villaggi,
ed arrivammo a sette ore e tre quarti
ad un <i>Khan</i> detto <i>Khosseir</i>.
</p>

<p>
<span class="pagenum" id="Page_67">[67]</span>
</p>

<h3>
<i>Domenica 30.</i>
</h3>

<p>
Alle tre ore ed un quarto del mattino,
mi diressi all'E. N. E. lungo la vasta pianura
di Damasco, e dopo due ore di viaggio
entrai in una gola che mi fu rappresentata
come pericolosa, in fondo alla quale vedonsi
le ruine di un antico edificio, ed una cisterna
di acqua. Di là salii alcune montagne, dopo
le quali, attraversata una pianura, giunsi al
villaggio di <i>Cataïfa</i>, ove alloggiai nella sua
bella moschea fino alle dieci ore della sera.
</p>

<h3>
<i>Lunedì 31.</i>
</h3>

<p>
Alle dieci ore di jeri avendo lasciato Cataïfa,
giunsi per un terreno disuguale verso
la mezzanotte al <i>Khan Aaron</i>, omai affatto
ruinato, posto ad una lega all'O. del villaggio
di <i>Maloula</i>; di dove camminando al N.
N. E. entrai a sett'ore ed un quarto del mattino
nel borgo di <i>Nebka</i>, che può avere un
migliajo di famiglie abbondantemente provveduto
di giardini e di eccellenti acque. Gli
abitanti spargevano la notizia che gli Arabi
d'Anaze avevano attaccati i <i>Wehhabiti</i>, e
prese loro molte donne e fanciulli, che vendevano
come schiavi, riguardandoli come infedeli
indegni d'essere musulmani. Si diceva
<span class="pagenum" id="Page_68">[68]</span>
a Damasco che la tribù d'Anazis era amica
dei <i>Wehhabiti</i>, onde supposi che si trattasse
di una diversa popolazione della stessa contrada.
</p>

<h3>
<i>Martedì 1º settembre.</i>
</h3>

<p>
Dopo tre ore di viaggio giunsi a sette ore
ed un quarto a <i>Kara</i>, paese assai ben situato
sopra un'altura, e circondato di bei giardini.
Al presente non ha più di trecento famiglie;
ma in addietro era assai popolato, onde la
metà delle sue case va ruinando. Tutto il
suolo attraversato questo giorno è affatto deserto.
</p>

<p>
Le carovane si fermano sempre nei <i>Khan</i>
che si trovano in vicinanza dei villaggi e delle
città. Il precedente giorno io aveva preso alloggio
in casa di un bifolco cristiano; e nel
presente presso un bifolco musulmano. Non si
può a meno di non ammirare la bontà ed il
candore di questa gente; essi trovansi abbastanza
agiati, e tengono le case loro con estrema
politezza, e provvedute di tutti i necessarj
arredi. Osservai in particolare che hanno
molti assai gentili materassi e cuscini alla turca,
ne' quali ripongono il principale loro lusso.
</p>

<p>
Siccome ho più volte parlato dei <i>Khan</i>
parmi necessario di doverne dare una circostanziata
descrizione.
</p>

<p>
<span class="pagenum" id="Page_69">[69]</span>
Il <i>Khan</i> è un edificio quadrangolare, talvolta
fiancheggiato agli angoli da torrette, e
coronato di feritoje che gli danno l'apparenza
di fortezza. Diversa ne è la grandezza, ma
la media può ritenersi di cento trentatrè piedi
per ogni lato. Sonovi internamente uno o due
cortili circondati da stalle, con una moschea
o semplice cappella per la preghiera; ed alcuni
de' più grandi sono anche provveduti di
appartamenti. Questi stabilimenti, ch'io credo
fatti per ordine del governo, sono sempre
aperti, ed i passaggieri e le carovane entrano
e sortono liberamente senza chiedere licenza;
rimanendovi finchè ognuno vuole, senza pagar
nulla a chicchessia.
</p>

<p>
Così bella istituzione nell'impero turco è
dovuta al principio di morale religiosa, che
obbliga tutti i musulmani ad esercitare l'ospitalità
verso il passaggiero di qualunque nazione
o culto egli sia. In conseguenza di tale principio
sonovi <i>Khan</i> in tutti i luoghi abitati o
deserti, ne' quali i viaggiatori sono costretti a
fermarsi. Quelli ch'io ho visitati sono solidamente
fatti di pietra ed alcuni con qualche
lusso architettonico; ma perchè costruiti già
da più secoli, molti vanno ruinando, senza
<span class="pagenum" id="Page_70">[70]</span>
che si pensi a ristaurarli; perchè l'epoca della
gloria musulmana è omai passata.
</p>

<p>
La carovana con cui io viaggiava era formata
di circa trecento bestie da carico, muli,
cavalli, cammelli ed asini, e quasi tutti di
Aleppo. I muli senz'avere una vantaggiosa
statura, sono forti e coraggiosi, onde difficilmente
si distinguerebbero senza le grandi orecchie
che portano sempre diritte. I muli e gli
asini sono ordinariamente neri, e cercano sempre
di sorpassarsi l'un l'altro nel cammino.
Eranvi tra i molti passaggieri della carovana
molte donne, e fanciulli d'ambo i sessi.
</p>

<p>
Dietro le informazioni ch'io mi procurai,
seppi che <i>Taraboulous</i>, o Tripoli, trovasi
quasi esattamente all'ouest di Kara; lo che
coincide pure colla mia stima geodetica. Una
giornata al di là verso l'ouest-sud-ouest è situato
<i>Baàlbek</i>, città grande, ma ruinata. In
distanza di una lega all'ouest trovasi il fiume
<i>Caftara</i>, che perdesi in un lago; ed a tre
giornate di cammino all'est giace <i>Tadmor</i>, o
<i>Palmira</i>, un tempo doviziosa e celebre città,
che ora conta appena cinquecento famiglie.
Andando a Palmira si arriva il primo giorno
al villaggio di <i>Haouarìnn</i>, il secondo a <i>Karìtèìun</i>.
<span class="pagenum" id="Page_71">[71]</span>
Gli arabi d'Anaze due giornate lontani
da Kara dalla banda di sud-est, spingono il
loro dominio e le scorrerie fino a Palmira.
</p>

<h3>
<i>Mercoledì 2.</i>
</h3>

<p>
La carovana partì alle tre ore e mezzo del
mattino, prendendo una strada che attraversa
alcune montagne nella direzione di N. ¼ N. E.,
ed alle sei ore si passò in mezzo ad un gruppo
di case dette <i>Kalaat-el-Bridj</i>. Due ore
dopo arrivammo in una gola creduta pericolosa,
onde tutti gli uomini armati della carovana
salirono sulle alture che fiancheggiano
la strada, e vi rimasero finchè la carovana
si trovò tutta in sicuro. Poco dopo essere
usciti da questa gola trovammo un <i>khan</i> quasi
affatto ruinato, ed a breve distanza il villaggio
di <i>Hassia</i>, ove entrammo alle nove ore e
tre quarti del mattino.
</p>

<p>
Tutto il paese da Damasco fino ad Hassia
è affatto deserto, e questa miserabile borgata
non ha che alcuni piccoli orti.
</p>

<h3>
<i>Giovedì 3.</i>
</h3>

<p>
Partiti da Hassia avanti la mezza notte,
giugnemmo ad <i>Homs</i> alle otto e mezzo del
mattino. Attraversammo una montagna quasi
perfettamente rotonda, dalla cui sommità circoscritta
<span class="pagenum" id="Page_72">[72]</span>
a mezzo giorno dalla catena delle
alte montagne del Libano, scopersi un estesissimo
orizzonte. Tutto il paese è deserto,
ma cominciavamo a vedere un terreno rossiccio,
fangoso, diverso da quello de' precedenti
giorni, e coperto di arbusti in questa stagione
disseccati. Questo terreno potrebb'essere
ridotto a coltura. Allo spuntar del sole ci
trovammo avviluppati improvvisamente da una
densa nebbia, che dopo dieci minuti si dissipò
colla medesima celerità.
</p>

<p>
In queste contrade le donne, in sull'esempio
degli uomini, sono provvedute d'una pipa
lunga circa quattro piedi. Questo giorno ne
vidi una fumare con tutta gravità sul suo cavallo.
Aveva il volto affatto scoperto, e mostrava
l'età di diciotto in vent'anni: benchè
bella come un angelo, l'uso della pipa la
rendeva ai miei occhi deforme.
</p>

<p>
<i>Homs</i> è una ragguardevole città popolata
da venticinque in trentamila musulmani, e
da trecento cristiani. Contiene molte moschee
con altissime torri sottili all'usanza turca,
due chiese cristiane di greci scismatici, ed
una siriaca, diversi <i>bazar</i>, o mercati ben provveduti
di mercanzie, ed assai frequentati, alcuni
<span class="pagenum" id="Page_73">[73]</span>
caffè molto frequentati, un <i>alcaïsseria</i>
considerabile di stoffe di seta, un gran khan,
e varj altri più piccoli. Le strade sono regolarmente
lastricate; ma le case quantunque
fatte di sassi hanno un aspetto lugubre pel
loro color nero. Infine Homs ha tutti i requisiti
di una gran città.
</p>

<p>
Gli abitanti fanno un commercio attivissimo.
Il paese produce molto frumento, ma
importa l'olio dalle coste, ed il riso dall'Egitto.
In distanza di mezza lega della città scorre
il fiume <i>Wad-al-Aassi</i> che è l'antico <i>Oronte</i>,
dal quale derivansi le acque che servono all'innaffiamento
dei giardini della città.
</p>

<p>
Il governatore, il kadì, e gli altri impiegati
del governo sono tutti arabi del paese, e ne
sono esclusi i turchi. Questa città dipende dal
pascià di Damasco, che nomina il <i>scheih el-bedel</i>,
ossia governatore, tra i naturali del
paese, in conformità delle sue costituzioni.
</p>

<p>
Le mura sono circondate da un giro d'innumerabili
cimiterj, che attestano la grande
popolazione della città. Vedesi al mezzodì
sopra una montagna isolata, che rassomiglia
a quelle delle ruine d'Alessandria,
<span class="pagenum" id="Page_74">[74]</span>
una vasta antichissima fortezza con molte torri
ma in gran parte ruinate.
</p>

<p>
Felice è la posizione della città, alquanto
elevata, ariosa, e perciò salubre: onde meno
degli altri paesi esposta ai danni della peste.
</p>

<p>
Conservansi ancora ad Homs una porta,
alcuni tratti di muraglia, e due torri, rispettabili
avanzi degli antichi Greci che l'abitavano.
</p>

<h3>
<i>Venerdì 4.</i>
</h3>

<p>
La carovana riprese il cammino alle due
ore e mezzo del mattino, dirigendosi al nord,
e lasciato da una banda il villaggio di <i>Deàa
et Teille</i> entrò in <i>Rastan</i> alle sette ore.
</p>

<p>
Benchè generalmente non coltivato, il terreno
scorso questo giorno è coperto di cespugli,
e di pianticelle disseccate. <i>Restan</i> è un
povero villaggio posto sull'orlo di uno spaventoso
precipizio a piè del quale scorre il
fiume Aassi, che veduto dall'alto non sembra
molto largo. Fu già un tempo in cui questo
villaggio dovette essere assai più considerabile
che non lo è al presente, di che ne fanno
prova molti rottami di colonne di marmo e
gli enormi pezzi di granito, ormai ridotti all'ultimo
grado di decomposizione. Fioriva forse
<span class="pagenum" id="Page_75">[75]</span>
all'epoca più gloriosa di Palmira? era forse
una piazza di frontiera, come sembra indicarlo
la sua posizione? Come deciderlo, se manca
ogni memoria per appoggiare una qualunque
congettura?
</p>

<p>
Prima di sera scesi in riva al fiume ov'era
accampata la carovana. È questi tagliato da
grandi dighe assai ben fatte, che servono a
dar l'acqua ai mulini, e dalle quali l'acqua
si precipita con molto fracasso.
</p>

<h3>
<i>Sabato 5.</i>
</h3>

<p>
A mezzanotte lasciando il fiume a destra,
e salito il piano superiore, prendemmo la direzione
al N.; indi fatta una dolce scesa, arrivammo
alle cinque e un quarto del mattino
nella città di Hama posta alle falde di
una linea di basse colline, ed attraversata
dall'Oronte. <i>Hama</i> è una ragguardevole città
la di cui popolazione dovrebb'essere di circa
centomila anime. Scende a guisa di anfiteatro
dalla sommità delle colline che stanno alla
destra dell'Oronte fino alla riva del fiume,
e al di là del fiume risale sulla opposta montagna.
Piacevolissima ne è la situazione, e tutto
dimostra una città di primo ordine, sicchè
rimasi estremamente sorpreso nel vedere
<span class="pagenum" id="Page_76">[76]</span>
una così bella e vasta città in luogo di una
borgata come stando alle relazioni de' viaggiatori
e de' geografi io credeva di trovare. Molte
case sono tutte fatte di pietra, altre non di
pietra che interiormente, e nella parte superiore
di mattoni coperti di marmo bianco:
diverse case dei sobborghi sono coronate di
cupole come quelle dei sobborghi di Damasco.
</p>

<p>
L'irregolarità e l'angustia della maggior
parte delle strade viene compensata dalla bellezza
delle principali che formano i <i>bazar</i>, abbondantemente
provveduti di mercanzie e di
grascie, e sempre affollati di gente. Sono
pure assai frequentati i caffè, tra i quali
ne vidi alcuni bellissimi.
</p>

<p>
L'Oronte chiuso tra belle case e deliziosi
giardini, è attraversato da frequenti dighe
che sostengono l'acqua, onde far muovere
una prodigiosa quantità di ruote idrauliche,
alcune delle quali hanno più di trenta piedi
di diametro. L'acqua inalzata dalle ruote viene
distribuita per la città col mezzo di spaziosi
condotti sostenuti da solide arcate. Questi condotti
sono belle opere dell'antica età, e fa
meraviglia che siansi così ben conservati a
<span class="pagenum" id="Page_77">[77]</span>
fronte della non curanza musulmana, e del
genio distruttore del paese. Le ruote sono
così ben fatte che invece di quella disgustosa
scricchiolata che sogliono d'ordinario produrre
cotali macchine, rendono un suono grave assai
dolce: queste ruote, i condotti, le case,
i giardini e le frequenti cascate delle acque
dall'una all'altra diga, formano il più pittoresco
punto di vista che immaginar si possa.
</p>

<p>
Gli abitanti di Hama mostrano una straordinaria
inclinazione al commercio ed alle manifatture,
delle quali è piena la città. Il
grosso della popolazione è formato di arabi.
Pochi sono i turchi, i cristiani, gli ebrei,
che vi godono molta libertà. Arrivando in città
mi parve di entrare in un vasto ospitale:
uomini, donne, e fanciulli ne' mesi più caldi
dormono nelle strade, sui terrazzi, avanti alle
porte delle case. Siccom'era assai di buona
ora, la maggior parte dormiva ancora in piena
sicurezza, altri già risvegliati mi osservavano
senza nulla scomporsi, abbigliandosi tranquillamente
uomini e donne come fossero chiusi
nei proprj gabinetti. È ciò una conseguenza
della depravazione dei costumi, o dell'innocenza?....
Il poco tempo che restai in Hama
<span class="pagenum" id="Page_78">[78]</span>
non mi permette di deciderlo. Nella casa in
cui alloggiai vidi molte donne, assai brutte a
dir vero, che liberamente entravano senza
velo nel mio appartamento per farvi quanto
occorreva. Una di queste che aveva l'aria di
civetta, portava a traverso la cartilagine destra
del naso un anello d'oro del diametro di
tre pollici. L'abito loro consiste in una grande
camicia di cotone turchino o bianco con sopra
una stoffa aperta, senza cintura e poco
larga, A queste vesti aggiungono anelli, collane,
orecchini, braccialetti, laminette ai capelli,
ec.: infine tante e sì varie sorte di
gioje, che quando una donna galante cammina,
fa un rumore eguale a quello dei muli del
mezzodì dell'Europa ornati di sonaglini e di
campanelli.
</p>

<p>
La città viene governata da un <i>paschalik</i>
del paese nominato dal pascià di Damasco.
</p>

<p>
Siccome le acque del fiume non possono
rimontare sul più alto piano del paese, l'aridità
di questo deserto forma un singolare contrasto
col fresco verde del piano inferiore, ove
l'inaffiamento è praticabile.
</p>

<h3>
<i>Domenica 6.</i>
</h3>

<p>
Alle due e mezzo del mattino presi la direzione
<span class="pagenum" id="Page_79">[79]</span>
di N. N. O. attraversando varie colline;
ed in sullo spuntar del sole mi trovai presso
ad una moschea. Alle otto ore giunsi tra le
mine d'un'antichissima città, cui la tradizione
del paese dà il nome di <i>letmiun</i>. Entro
un mucchio di rottami osservai un bel frammento
di cornice di un granito rosso, alcuni
pezzi di colonne, ed i frammenti di un grande
acquidotto. Finalmente alle undici ore arrivai
a <i>Khan-Scheikhoun</i>, villaggio posto sul pendio
d'un colle, alle di cui falde trovasi un vasto
<i>Khan</i>. Le case di questo villaggio coperte di
cupole coniche gli danno l'apparenza di un
gruppo di arnie, e l'acqua del suo pozzo è
assai buona.
</p>

<h3>
<i>Lunedì 7.</i>
</h3>

<p>
Si partì alle quattr'ore del mattino prendendo
una strada al N. che attraversa alcune
colline, dalla di cui sommità vedonsi all'O.
le montagne, dalle quali andavamo allontanandosi.
Si trovarono lungo la strada altre ruine
omai ridotte all'ultimo stato di decomposizione,
ed alcuni pozzi, ne' quali si scende
al fondo per bellissime scale di sasso. Quantunque
il paese sia incolto, come quello attraversato
ne' precedenti giorni, è per altro formato
<span class="pagenum" id="Page_80">[80]</span>
di una terra rossa vegetale, e di roccia
calcarea. Alle nove ore e mezzo arrivammo a
<i>Màrra</i>, borgata di circa duemila abitanti,
al cui ingresso vedonsi molti tumuli di pietra
isolati a guisa di catafalchi, circondati da cinque
sei gradini. <i>Marra</i> è l'ultimo paese
del governo di Damasco, che stendesi ancora
tre leghe al di là verso il N.; di modo che
questo Pascialaggio prendendo dal deserto d'Egitto
fino alle porte di Aleppo, può riguardarsi
come un regno.
</p>

<h3>
<i>Martedì 8.</i>
</h3>

<p>
Si riprese il cammino alle tre e mezzo
della sera. Due strade conducono da <i>Marra</i>
ad Aleppo; ma trovandosi la principale occupata
dalle truppe d'un antico pascià d'Aleppo,
colle quali i miei Arabi non volevano
incontrarsi, si preferì la strada meno frequentata
a traverso di un deserto.
</p>

<h3>
<i>Mercoledì 9 settembre.</i>
</h3>

<p>
Oscurissima era la notte; ed il suolo bagnato
di rugiada appariva così nero, che nulla
distinguevasi alla distanza di dieci passi. Io
mi trovava in testa alla carovana con otto o
dieci Arabi armati a cavallo, avendo sempre
sotto i miei occhi il mulo che portava le mie
<span class="pagenum" id="Page_81">[81]</span>
carte, di cui mi riservava la custodia in
tempo di notte. Camminavamo così ordinati
quando alle due ore e mezzo del mattino
scoprimmo innanzi a noi in distanza di soli
venti passi una truppa d'uomini a cavallo.
Non eravamo più in tempo di dare a dietro,
o di fermarci. Subito io grido; <i>fuor di qui,
fuor di qui</i>. I Bedovini rispondono colle medesime
parole, e noi avanziamo colla sciabla
alla mano. Il mulo che portava le mie carte
trovavasi di già in mezzo alla truppa nemica;
molti uomini armati della carovana mi raggiungono;
ed uno che trovavasi alquanto addietro
di me, tira una fucilata all'azzardo,
ed io sento fischiare la palla a diritta. Tutto
ciò si eseguì in un istante. I Bedovini vedendo
la nostra risolutezza, si ritirarono, salutandoci
senza tentar nulla. Erano venti uomini
all'incirca armati soltanto di lancia.
</p>

<p>
Alle quattro e mezzo del mattino si prese
riposo presso la sponda d'un canale, ov'erano
alcune fattorie, nelle quali battevasi il grano.
</p>

<p>
Ripostici in cammino alle dieci ore, attraversammo
alcune colline calcaree coperte di
piantagioni di ulivi, ed alle tre dopo mezzogiorno
si entrò in Aleppo.
</p>

<p>
<span class="pagenum" id="Page_82">[82]</span>
Questa città detta dagli Arabi <i>Hàleb</i> è
stata tante volte descritta, che tutto quanto
io ne dicessi non potrebb'essere che una ripetizione
di ciò che tutti sanno; perciocchè
trovandosi assai frequentata da tutte le nazioni
commercianti, viene ad essere conosciuta come
una città d'Europa: mi limiterò dunque a
dire che racchiude molti belli edificj, e quantità
di marmi d'ogni specie; che bella è la
grande moschea senza essere magnifica; che le
strade sono assai ben lastricate; ed i <i>bazar</i>
coperti di portici a vòlto, illuminati da frequenti
abbaìni: che però i <i>bazar</i> di Damasco
sono più ricchi, e meglio provveduti; che in
settembre il caldo fu insoffribile fino all'equinozio;
e finalmente che allora sulle montagne
all'O. vi fu una gagliarda burrasca, dopo la
quale l'atmosfera si rese temperata. In Aleppo
vedesi la bizzarra mescolanza dei cappelli appuntati
colle lunghe vesti orientali.
</p>

<p>
In tutto il tempo che rimasi in Aleppo
mi trovai talmente ammalato, che non potei
quasi occuparmi dei più piccoli affari
</p>
</div>

<div class="chapter">
<p>
<span class="pagenum" id="Page_83">[83]</span>
</p>

<h2><a id="capl"></a>
CAPITOLO L.
</h2>

<div class="blockquote">
<p>
<i>Viaggio a Costantinopoli. — Antiochia. — Targo. — Monte
Tauro. — Arco trionfale. — Orde di pastori della
Turcomania. — Maniera di viaggiare in Turchia. — Città
di Konia. — Assiom Karaïssar. — Kutaïeh. — Catena
del monte Olimpo. — Scutari. — Ingresso
in Costantinopoli.</i>
</p>
</div>

<p>
Il Sabato 26 settembre sortii d'Aleppo allo
cinque ore del mattino, seguìto soltanto da
uno schiavo, da un <i>tataro</i>, da alcuni mulattieri,
e da cinque fucilieri di scorta.
</p>

<p>
Camminando all'O. con una dolce inclinazione
al N. entrai in un paese alto e deserto,
tutto composto di roccia calcarea. Giunto alle
otto ore presso ad un piccolo casale, congedai
i cinque soldati, perchè ad una certa distanza
da Aleppo non si corre più pericolo di
essere spogliati dai Bedovini, o da altri ladri
che sogliono aggirarsi ne' contorni della città.
</p>

<p>
In questo luogo vedesi accanto alla strada
uno scavamento perpendicolare di forma quasi
<span class="pagenum" id="Page_84">[84]</span>
ellittica di un diametro maggiore di trenta piedi,
e di quaranta di profondità. A metà circa
della sua profondità trovasi una galleria che
gira tutto all'intorno, lungo la quale sonovi
le aperture di varie caverne. Credono i musulmani
essere questi i resti di una città sommersa;
ed i cristiani d'Aleppo dicono invece,
e con maggiore probabilità che fu già
un anfiteatro pei combattimenti delle bestie
feroci. Non è pure inverosimile che servisse
di prigione o di catacomba; oppure che fosse
una vastissima cisterna. Io non oso niente asserire
di positivo su quest'oggetto.
</p>

<p>
Di qui la strada piega a S. O. attraversando
aspre rupi che dovetti salire e scendere alternando
fino a dieci ore e tre quarti; quando
feci alto per fare colezione in un casale detto
<i>Tadil</i>.
</p>

<p>
Dopo un'ora di riposo continuando il cammino
attraversai il casale di <i>Tèreb</i>, indi una
vastissima campagna tutta sparsa di villaggi,
fra i quali considerabilissimo è quello d'<i>Azèni</i>,
dove entrai in sul tramontare del sole; poi
fui ad alloggiare nel vicino casale di <i>Mortahoua</i>.
</p>

<p>
Questa pianura assai fertile è popolatissima,
<span class="pagenum" id="Page_85">[85]</span>
e lo sarebbe assai più se non fossa ridotta
alle sole acque dei pozzi e delle cisterne. I
suoi villaggi presentano frequenti vestigia, e
rottami di antichi edificj; ed io penso che ad
una lontanissima epoca appartengano ancora
le cisterne. S'incontrano ad ogni passo frammenti
di cornici, e di altri ornamenti architettonici,
ammucchiati con rozze pietre intorno
agli orti; come vedonsi molti pezzi di colonne
destinati a coprire i pozzi. In tal modo la
mano del tempo, sempre più possente dei
vani sforzi dell'uomo, restituisce alla natura
tutto quanto le era stato tolto dall'arte.
</p>

<h3>
<i>Domenica 27.</i>
</h3>

<p>
Riprendendo il cammino alle cinque ore e
mezzo del mattino, uscii poco dopo dalla
pianura, che mette capo in una valle assai
ben coltivata, e circondata da belle colline
coperte d'ulivi.
</p>

<p>
Alle sette ore dovetti attraversare una difficile
gola; dopo la quale, ora salendo ora
scendendo alcuni poggi, sboccai alle nove ore
nella valle che prende il nome dalla borgata
d'<i>Armana</i>. Alle dieci feci alto accanto ad una
fonte di eccellente acqua che scorre presso ad
un giardino.
</p>

<p>
<span class="pagenum" id="Page_86">[86]</span>
Mentre facevamo colezione sei giovanette
presentaronsi entro il chiuso del giardino, che
potevano supporsi il fiore delle fanciulle del
paese, tanto eran vaghe e gentili. La siepe di
spine che le separava da noi, rendevale più
ardite, onde coprivansi a loro voglia o si
scoprivano, facendo pompa di una bianca
delicatissima carnagione resa più bella dai
grandi e neri loro occhi. Osservai che non
avevano il volto imbrattato come le donne
d'Affrica, ma soltanto un poco di nero intorno
agli occhi. Mandai loro un cartoccio di
dolci, che contraccambiarono con un mazzolino
di fiori (ecco un gentil cominciamento di
romanzo); ma non mi fu possibile di vedere
interamente, come ne aveva vaghezza, le loro
vesti. Ci separammo alle undici ore, ed io
continuai il mio viaggio montando un colle
assai aspro e circondato da precipizi; ed alle
tre ore e mezzo giunsi sulla riva destra dell'Oronte,
detto <i>Wad-el-Aassi</i> nel villaggio
<i>Hamzi</i>.
</p>

<p>
Si passò il fiume, che in questo luogo non
può avere più di cento piedi di larghezza,
sopra una barca non calafattata, che faceva
acqua in ogni lato. Un uomo la governava con
<span class="pagenum" id="Page_87">[87]</span>
una lunga pertica, mentre un altro stava occupato
a vuotare la barca colla gotazza: e
perchè tutti gli sforzi dell'ultimo non supplivano
al bisogno, ad ogni tragitto i due navicellai
tiravano la barca a terra, e la liberavano
dall'acqua rovesciandola. A quale epoca
devesi riferire la perizia nautica di queste
buone genti?... Avendo rimproverato a questo
moderno <i>Caronte</i> (la di cui veneranda
bianchissima barba in nulla cedeva a quella del
nocchiero della livida palude) il pessimo stato
della sua barca, mi rispose che ne aspettava
un'altra nuova da Antiochia. Gli soggiunsi
che dovrebbe far buona provvigione di catrame
e di stoppa per tenere la barca in buono
stato, altrimenti anche la nuova sarebbe in
breve ridotta alla condizione della vecchia. Parve
sorpreso da questo avviso, come di cosa
di cui non avesse mai udito parlare; e dopo
essere rimasto alquanto pensieroso, mi disse
che <i>approfitterebbe de' miei ricordi, che trovava
ragionevoli</i>.
</p>

<p>
Si fece alto sulla sinistra del fiume. L'acqua
in questo luogo è tanto tranquilla, che non
se ne può conoscere la direzione senza gettarvi
qualche corpo galleggiante. La sua maggiore
<span class="pagenum" id="Page_88">[88]</span>
profondità è di quattro piedi e mezzo;
le rive argillose e coperte della melma del
fiume sono tagliate quasi a picco, ed alte circa
sedici piedi. Il pesce è abbondantissimo.
</p>

<h3>
<i>Lunedì 28.</i>
</h3>

<p>
Si partì alle quattr'ore del mattino viaggiando
lungo le falde di alcune montagne. Alle
sette passai sopra un ponte di un solo arco
sotto al quale scorre un piccol fiume che
sbocca nell'Oronte. Appena giunto sull'opposta
riva, mi fu presentato un pesce lungo più
d'un piede, in quell'istante saltato sulla sabbia,
ed era ancora vivo.
</p>

<p>
Alle otto ore feci colezione al di là di un
altro torrente che mette pur foce nell'Oronte,
lontano poco più di quattro miglia dal lago
d'Antiochia detto <i>Bahar Caramort</i>, formato
da più fiumi, le di cui acque si scaricano nell'Oronte.
</p>

<p>
Dopo tre ore di riposo feci il giro di una
montagna, indi ne attraversai alcune altre più
basse, che seguono la direzione dell'Oronte.
Piegando poi quasi al S., entrai alle undici
ore per la porta della vecchia in Antiochia, e
dopo il cammino di una mezz'ora in mezzo ai
giardini posti entro il circondario delle antiche
<span class="pagenum" id="Page_89">[89]</span>
mura, giunsi nella nuova città, il cui
governatore di nazione turco, mi alloggiò in
sua casa.
</p>

<p>
Questo governatore detto <i>Hadj-Bekir-Agà</i>,
assai ragguardevole personaggio, per mostrarmi
il suo affetto non mi lasciava mai, di modo
che non aveva un istante di libertà. Appena
arrivato mandò ordine a <i>Souaïdia</i>, che è il
porto più vicino, di approntare un bastimento
per condurmi a Tarso; trovandosi la strada
di terra esposta alle scorrerie della gente di
<i>Kouchouk-Ali</i>.
</p>

<p>
Antiochia, che i Turchi chiamane <i>Antakia</i>
contiene quindicimila musulmani, 5000 cristiani
di tutti i riti j e 150 ebrei. Il Patriarca
greco trovavasi allora a Damasco, ed il cattolico
nelle montagne.
</p>

<p>
La moderna Antiochia non occupa che un
piccolo spazio dell'antica; di cui rimangono
ancora le mura per attestarne l'ampiezza.
Questa nuova città comprende un'area di oltre
mezza lega di diametro, con alcune colline
coperte di antiche rocche che scendono fino
al piano: sono di pietra, fiancheggiate a disuguali
distanze da torri quadrate, ma ora tutta
va in ruina. Magnifica è l'antica porta per
<span class="pagenum" id="Page_90">[90]</span>
cui era entrato, ma minaccia di cadere da
un momento all'altro.
</p>

<p>
Prima d'entrare per questa porta io aveva
veduto a sinistra una montagna, la cui più
bassa parte tagliata a picco presenta la forma
di una facciata d'edificio, con una porta quadrata
ben tagliata nel mezzo e varie finestre
tagliate nella viva roccia con eguale perfezione;
lo che sembra indicare de' sotterranei troppo
interessanti per un antiquario. Le colline poste
entro le mura hanno al loro piede alcuni
strati perpendicolari da cui zampillano molte
acque.
</p>

<p>
Le strade d'Antiochia sono strette, ma
hanno de' marciapiedi alti da ogni banda e
ben lastricati. Le case fatte di pietra senza
cemento hanno un aspetto tristo e monotono:
sono le prime ch'io abbia vedute coperte di
tegole dopo essere uscito dalla Mecca. Tutto
indica essere questo il paese delle pioggie, ed
il clima è più freddo assai di quello d'Aleppo,
ove non suole mai nevicare. Pare che il principal
prodotto del paese sia quello della seta.
Abbonda di buoni cibi e di acque; ma non
si fa uso di altro pane che di focaccie arabe.
Giungendo in città incontrai molte donne,
quasi tutte assai belle.
</p>

<p>
<span class="pagenum" id="Page_91">[91]</span>
Il Governatore, dipendente dal pascià d'Aleppo
vive splendidamente, e parvemi che il
paese fosse ben amministrato.
</p>

<h3>
<i>Martedì 29.</i>
</h3>

<p>
Ebbi a mezzo giorno avviso che il bastimento
era pronto; voleva partire all'istante,
ma dovetti trattenermi fino all'indomani. La
sera dopo cena un ufficiale Francese vestito
da Tartaro, che veniva da Costantinopoli,
chiese di parlare al Governatore, e prendendomi
in iscambio, si lagnò di un Tartaro che
non si affrettava a provvederlo di cavalli per
continuare il viaggio alla volta di Aleppo.
Dopo averlo calmato, ed indicatogli il Governatore,
accomodai la faccenda: gli chiesi se
poteva essergli utile in qualche cosa, e partì
soddisfatto del mio accoglimento<a class="tag" id="tag3" href="#note3">[3]</a>.
</p>

<h3>
<i>Mercoledì 30.</i>
</h3>

<p>
Essendomi congedato dal cortese governatore,
partii alle otto del mattino, e poi che
ebbi attraversato l'Oronte, mi avanzai a qualche
distanza lungo la riva destra, tenendomi
<span class="pagenum" id="Page_92">[92]</span>
generalmente nella direzione di O. S. O. Alle
dieci ore mi trattenni alcun tempo per prendere
riposo in mezzo ad alcuni bei giardini;
ed alle due ore dopo mezzo giorno giunsi allo
sbarco di <i>Soauïdia</i> a piccola distanza dalle
fóci dell'Oronte.
</p>

<p>
Nulla può vedersi di più dilettevole del
paese tra Antiochia e <i>Soauïdia</i>, tutto intersecato
da pozzi e da valli coperte di campi
ben coltivati, da prati e da boschetti. Il cammino,
sebbene alquanto aspro, rassomiglia
piuttosto a quello di delizioso giardino reso
dall'arte disuguale e tortuoso, che ad una
pubblica strada. Ad ogni passo s'incontrano
ruscelli e piccoli fiumi d'acqua limpidissima
che irrigano i giardini e le piantagioni delle
valli, ove frequentissimi sono i gelsi bianchi,
che formano piccole macchie sparse di viti,
di granati, e di altri alberi fruttiferi. Numerose
greggie di armenti, coprono le colline e
parte delle valli. Il maestoso Oronte, ricco
delle acque del lago <i>Caramorto</i>, e di quelle
d'infiniti torrenti, scorre maestosamente in
traverso di questo gentil paese: e per dirlo in
una parola, tutto in questi ameni luoghi annuncia
la vicinanza del recesso delizioso un
tempo abitato dalla bella <i>Dafni</i>.
</p>

<p>
<span class="pagenum" id="Page_93">[93]</span>
Allo sbarco di <i>Soauïdia</i> non vedonsi che
cinque o sei baracche, ed una casuccia abitata
dai gabellieri.
</p>

<p>
M'imbarcai sopra una scialuppa alle sette
ore della sera, ed un'ora dopo arrivai alla
foce del fiume. Il mare era grosso, le onde
rompevansi furiosamente sulla <i>barra</i> del fiume,
ed il cielo era tutto coperto di nere nuvole.
Il bastimento preparatomi aveva dovuto allontanarsi
dalla riva, onde soffersi scosse terribili
attraversando le <i>barre</i> colla scialuppa. Appena
montato a bordo, si fece vela quantunque con
vento contrario.
</p>

<h3>
<i>Giovedì 1 ottobre.</i>
</h3>

<p>
Dopo ventiquattr'ore di navigazione con
venti diversi, e sempre contrarj, la nave attraversò
la bocca del golfo di <i>Scandroun</i>, e
diede fondo presso terra sulla costa della Caramania
alle otto ore della sera; io però
restai quella notte a bordo.
</p>

<h3>
<i>Venerdì 2.</i>
</h3>

<p>
Appena sbarcati, moltissimi facchini con
muli e cavalli sempre in agguato delle navi
che approdano, ond'essere impiegati, s'impadroniscono
delle persone e degli effetti, disputandosi
tra di loro a colpi di pugno l'onore
<span class="pagenum" id="Page_94">[94]</span>
di accompagnarci. Vero è che le loro premure
non sono affatto disinteressate: ma in ogni
luogo l'interesse è la molla delle nostre azioni.
</p>

<p>
A non molta distanza dal mare trovasi un
villaggio chiamato <i>Cazanlìe</i> di una singolare
costruzione: è composto di un centinajo di
baracche sospese sopra quattro pertiche all'altezza
di nove in dieci piedi; ed ogni baracca
è formata di un semplice pergolato di travicelli,
o di canne, rassomigliando ben più ad
un nido di uccelli, che all'abitazione di uomini
inciviliti. Per salirvi si adopera una rozza scala.
</p>

<p>
Vidi a maggior distanza un altro villaggio
fatto assai meglio, ed assai più interessante.
È questo un <i>dovar</i> abitato da pastori della
Turcomania. Le baracche sono piccole, ma
gentili, e poste a livello del terreno. Consistono
in tre pergolati di quattro piedi di altezza
coperti da un tetto della stessa qualità
in figura di volta cilindrica; la pergola della
parete è formata di canne, di tralci, o di
frondi, ed il tetto è coperto di pelli. In questo
villaggio non si vedono che donne e fanciulli
perchè gli uomini conducono le mandre
al pascolo; ma le donne non rimangono oziose,
facendo esse il butirro, il formaggio, ed ogni
<span class="pagenum" id="Page_95">[95]</span>
altra sorte di latticinj con un'estrema pulitezza.
Il loro abito consiste in una camicia bianca,
un giustacuore colle maniche ornate, ordinariamente
di cotone trapuntato, una sottana
di cotone bianco, con un fazzoletto che loro
fascia il capo ed il collo. Sono tutte bianche,
ed alcune abbastanza avvenenti. Quelle che
allattano non lasciano di lavorare tenendo sospeso
al dorso il fanciullo. Tengono il volto
scoperto, e benchè musulmane, pare che non
sappiano, che la legge non accorda loro questa
libertà. I ragazzi vanno ben vestiti, con
camicie, casacchini, e turbanti di colore.
</p>

<p>
Gli abitanti di questo distretto, detti <i>Turcomani</i>,
sono tanto terribili colle armi in
mano, quanto buoni, dolci, ed onorati in
società.
</p>

<p>
Dopo tre ore di viaggio lungo il mare entrai
in <i>Targo</i> alle dieci ore e mezzo del mattino.
Aveva incontrati lungo la strada molti
bufali, ed alcuni cammelli con basti di differenti
colori.
</p>

<p>
Quasi tutti gli uomini portano camicie e
mutande bianche, ed un giustacuore con maniche
trapuntate; ma altri non hanno che
una casacca senza maniche, legata con una cintura,
<span class="pagenum" id="Page_96">[96]</span>
ed una berretta bianca alta ed acuta da
un turbante, sono d'ordinario calzati di grandi
stivali neri.
</p>

<p>
Targo o <i>Turpis</i> (che suole pronunciarsi
in un modo e nell'altro), è una ragguardevole
città, le di cui case sono assai brutte e
fatte di terra. È posta in mezzo ad una vasta
campagna, circondata di giardini a breve distanza
dal fiume, in cui il grande <i>Alessandro</i>
corse rischio di perire; ed è nella vicina
pianura a levante che sconfisse lo sfortunato
<i>Dario</i>.
</p>

<p>
Quand'io vi passai non eravi che un solo
Europeo.
</p>

<p>
Il cotone e la seta sono i principali oggetti
del commercio di Targo. Piovve tutta la notte
dirottamente.
</p>

<h3>
<i>Sabato 3.</i>
</h3>

<p>
Partii a sette ore del mattino, e mezz'ora
dopo attraversai il fiume di Targo sopra un
ponte di tre archi, indi piegai a settentrione,
tenendo la medesima direzione tutto il giorno.
</p>

<p>
Giunto in sulle nove ore all'estremità della
pianura, dovetti valicare più colline, uscendo
dalle quali mi trovai circondato alla catena
del <i>Monte Tauro</i>, composto nella parte da me
<span class="pagenum" id="Page_97">[97]</span>
veduta di roccia cornea, e di <i>trap</i> talvolta
aggruppato in enormi masse, talvolta a strati
ondeggiati più o meno obliqui, e talvolta finalmente
in aguglie altissime formate dalla
unione di prismi perpendicolari, che hanno
l'aspetto di una cristallizzazione.... E che
è in fati qualunque montagna primitiva, se
non una cristallizzazione colossale?.....
Io non vidi verun indizio di granito o di
porfido.
</p>

<p>
Questa parte della catena è coperta di magnifiche
foreste, i di cui più comuni alberi
sono quercie, cedri, cipressi, e lentischj. Tutto
quanto mi si offriva questo giorno agli occhi,
mi faceva presumere che le alte montagne dell'isola
di Cipro fossero in rimotissimi tempi
una continuazione del monte Tauro. Le pittoresche
vedute, le magnifiche cascate d'acqua
trasparente quanto il cristallo che da ogni lato
invitavano il mio sguardo, facevanmi nascere
rincrescimento di non poter godere che di passaggio
così deliziose contrade.
</p>

<p>
Giunto alla sommità vidi un antico maestoso
argine fatto di grandi sassi quadrati lungo un
piano orizzontale in cima alla montagna dalla
banda di S. E., e terminato con un arco di
<span class="pagenum" id="Page_98">[98]</span>
trionfo semplice, ma nobile, la di cui più
elevata parte cominciava a cadere in rovina.
</p>

<p>
Quest'arco può essere riguardato come una
grande finestra, di dove signoreggiansi interamente
le pianure che furono il teatro
della vittoria di <i>Alessandro</i> sopra <i>Dario</i>; lo
che potrebbe dar sospetto che l'arco fosse
stato eretto ad onore di questo conquistatore.
Anche l'argine incomincia a guastarsi: vidi
all'estremità settentrionale un sasso tagliato in
figura di piedestallo sul quale dovette probabilmente
esservi qualche iscrizione, ma ora
affatto cancellata dall'inesorabil mano del tempo,
che si prende giuoco degli sforzi che gli
uomini fanno per rendere eterni i monumenti
del loro orgoglio.
</p>

<p>
Dopo essermi riposato un istante presso ad
una bella fonte, giunsi verso le quattr'ore sulla
strada che conduce direttamente da Aleppo a
Costantinopoli, e ch'io dovetti abbandonare
per la ribellione di <i>Kouhouk-Alì</i>. Pare che
anticamente questa strada fosse assai buona;
ma al presente trovasi in estremo deperimento.
Entrai in <i>Diàïde</i> alle sette ed un quarto della
sera, e trovai nella casa della posta cinque
Tartari che successivamente erano sortiti da
Aleppo dopo di me.
</p>

<p>
<span class="pagenum" id="Page_99">[99]</span>
</p>

<h3>
<i>Domenica 4.</i>
</h3>

<p>
Io desiderava di partire di buon mattino,
ma essendo accostumati a partir tardi, così
non sortii da <i>Diàïde</i> che alle sei ore. La sera
si fece alto alla casa di posta di un miserabile
villaggio detto <i>Wadicàschli</i>, chiamato dai
Turchi <i>Ouloukiscla</i>.
</p>

<p>
Di mano in mano che avanzavamo verso il
N. O., la parte del monte Tauro che attraversammo
andava perdendo la sua bellezza; ed
in fine non presentava che ignude balze, le
di cui sommità settentrionali erano coperte di
neve: entrato verso le tre dopo mezzogiorno
in un paese alquanto più aperto e meno
aspro, trovai alcuni villaggi circondati di orti
e di vigne; ed essendo il tempo della vendemmia
quegli abitanti mi offrirono uve, e cestelle
di saporitissime frutta.
</p>

<p>
In questo giorno vidi passare alcune truppe
di cammelli alquanto differenti da quelli dell'Arabia
e dell'Affrica; hanno le gambe davanti
più corte e più grosse che le deretane,
il collo assai più forte, e tutte le parti anteriori
del corpo più coperte di lana.
</p>

<p>
Aveva pure incontrati molti pastori turcomani:
quale diversità da questi ai pastori Arabi!
<span class="pagenum" id="Page_100">[100]</span>
Gli uomini, le donne, i fanciulli, tutti
sono ben vestiti, i cammelli che portano i loro
effetti, sono coperti di bei tappeti turchi.
Pare veramente ch'essi godano di tutta l'agiatezza,
e di tutti i piaceri della vita pastorale,
ed è tra costoro che dovrebbonsi cercare esclusivamente
i modelli de' pastori che furono
spesso l'argomento delle più commoventi poesie.
</p>

<h3>
<i>Lunedì 5.</i>
</h3>

<p>
Erano ormai le otto ore quando mi posi
in cammino a traverso di un paese di sterili
colline, indi di una vasta incolta pianura. In
sulle undici ore passai per un casale composto
di miserabili casucce di terra; e finalmente
dopo altre quattr'ore di viaggio, avendo
passato un fiume sopra un ponte, entrai nella
borgata d'<i>Erehli</i> posta in un gentil paese pieno
di giardini sulla sinistra del fiume, e non
sulla destra come viene indicato nella carta
d'<i>Arrowsmith</i>. Questa terra è abbastanza grande,
ma le case sono brutte, fatte di terra e
di mattoni seccati al sole, come costumasi da
tutti i popoli della Caramania; per lo contrario
i giardini sono belli assai, e danno frutta
in copia, e specialmente grosse ed eccellenti
pere. L'entrata d'<i>Erehli</i> dalla parte del N.
<span class="pagenum" id="Page_101">[101]</span>
è un magnifico viale fiancheggiato da alti pioppi,
e da due canali di limpidissime acque.
</p>

<h3>
<i>Martedì 6.</i>
</h3>

<p>
Partimmo poco dopo le sette ore, camminando
al N. a traverso di vastissime praterie
piene di mandre, e specialmente di bufali,
e sparsa di casucce circolari con tetti
piani. Verso le nove ore lasciai a destra la
città di <i>Hartan</i> situata sulla sponda sinistra
di un piccolo fiume.
</p>

<p>
Di là volgendo ad O. N. O., ed in seguito
a N. O. in mezzo a campagne aride come le
montagne che le circondano da due lati, passammo
alle due ore dopo mezzodì presso ad
una Salina formata da un ampio fossato che
circonda una piccola montagna di terra affatto
isolata: l'acqua ch'entra nel fossato, svaporando
pel calore del sole, lascia sul fondo un
sale marino bianchissimo, che viene trasportato
coi cammelli ai vicini paesi.
</p>

<p>
Alle tre ore e mezzo si entrò nel castello
di <i>Carabig-Mar</i>, ove feci riposare le mie genti.
È questo un ragguardevole paese, ma mal
fabbricato alle falde di un monticello aridissimo,
siccome affatto sterile è l'adjacente pianura;
non vi si vede un solo orto, nè alberi,
<span class="pagenum" id="Page_102">[102]</span>
tranne due pioppi che sono entro il castello.
E ciò riesce tanto più sorprendente, che il
piano non è privo di acqua. La moschea di
<i>Carabig-Mar</i> ha un vago esterno con grandi
e piccole cupole, e due sottili altissime torri.
Sul monticello vedonsi gli avanzi di un'antica
rocca.
</p>

<p>
In questo luogo, come in altri della Caramania
si osserva un vasto edificio, che può
rassomigliarsi ad un tempio di tre navate,
intorno al quale s'inalzano molti fumajuoli.
È una specie di <i>Khan</i> destinato all'alloggio
delle carovane della Mecca.
</p>

<p>
Dei cinque tartari incontrati a <i>Diaïde</i> uno
solo ci aveva lasciati addietro, gli altri camminavano
con noi.
</p>

<p>
Siccome io mal poteva reggere al trotto
franco e disagiato, che è la loro ordinaria
andatura, era costretto di alternare il passo
ed il galoppo disteso quando mi trovava addietro
di quattro in cinquecento passi; lo che
mi stancava assai meno che il trotto sostenuto
de' cavalli tartari.
</p>

<p>
È noto esservi sulle grandi strade della Turchia
cavalli di ricambio; onde mutavamo cavalli
ogni giorno, e spesso due volte al giorno.
</p>

<p>
<span class="pagenum" id="Page_103">[103]</span>
Per essere affatto sbarazzati dalle molestie
del viaggio si pattuisce con un tartaro, il quale
si obbliga a condurre, alloggiare, nutrire il
viaggiatore, e pagare tutte le spese del cammino,
contro una convenuta somma che gli
viene sborsata metà all'atto della partenza,
ed il rimanente arrivati al termine del viaggio.
Pel mio viaggio da Aleppo a Costantinopoli
aveva convenuto col mio tartaro ottocento
piastre, ed egli somministrava un cavallo per
me, uno pel mio schiavo ed un altro per
portare gli effetti, oltre le spese di vitto, e
di alloggio, ed anche le accidentali che tutte
restavano a suo carico.
</p>

<h3>
<i>Mercoledì 7.</i>
</h3>

<p>
Si ripartì alle sei ore e mezzo del mattino,
prendendo la direzione d'O. per una campagna
deserta. Ad un'ora ed un quarto si giunse
ad <i>Ismel</i>, cattivo villaggio ove dovevamo passare
la notte.
</p>

<p>
Lungo questa strada si trovano molti pozzi,
nei quali si scende per una scala di sasso fino
al livello dell'acqua. Discesi in uno che aveva
cinquanta scaglioni, e lo trovai provveduto
di eccellente acqua.
</p>

<p>
Il piano tutto argilloso non ha un solo
albero.
</p>

<p>
<span class="pagenum" id="Page_104">[104]</span>
</p>

<h3>
<i>Giovedì 8.</i>
</h3>

<p>
Alle cinque e tre quarti io era già in viaggio
lungo lo stesso piano, verso O. N. O. poi
a N. O. Alle otto e mezzo attraversai una
specie di macchia che interseca la pianura, e
che non è poi altro che un vasto spazio coperto
di giunchi, e di altre piante de' pantani
assai fitte, di diversa altezza, ed in alcuni
luoghi fino di dodici e tredici piedi. Dopo
avere passato questo pantano, continuai a camminare
lungo la stessa campagna, finchè alle
due dopo mezzogiorno giunsi a <i>Konia</i> capitale
della Caramania, che è l'antica <i>Iconium</i>.
Questa città è situata all'estremità occidentale
della deserta pianura che aveva attraversata,
ed alle falde di una catena di basse montagne
che chiudono l'orizzonte a mezzodì; hannovi
molti giardini sul fianco meridionale, e qualcuno
ancora dalla banda di settentrione. Ciò
che io vidi di questa città me ne diede una
poco vantaggiosa idea, benchè sia la residenza
del Pascià di Caramania. Contiene vasti cimiteri,
ne' quali ogni sepolcro viene indicato
da una pietra rozza alta sette in otto piedi,
larga un piede, grossa quattro dita, e situata
verticalmente: la quantità di questi grossolani
<span class="pagenum" id="Page_105">[105]</span>
monumenti, sparsi sopra un vasto piano fa
una penosa sensazione all'occhio dell'osservatore.
Le case sono di terra o di mattoni cotti
al sole, come quelle de' più poveri villaggi.
Non osservai che una sola casa che avesse un
buon esterno; ma anche questa formata coi
materiali delle altre case. Si vuole che quest'edificio,
che per la sua forma ed ampiezza potrebbe
dirsi un palazzo, fosse fabbricato da
un uomo che ne' paesi de' cristiani aveva imparata
l'alchimia, ossia l'arte di far l'oro,
col qual mezzo si era fatto ricchissimo. Al presente
serve d'ospizio ai poveri. Ho pur veduto
l'esteriore di tre moschee che hanno un
magnifico aspetto con grandi cupole, e campanili
alti e sottili.
</p>

<p>
La più bassa parte della città è chiusa da
alte mura fiancheggiate da torri quadrate, ed
incrostate di pietre tagliate; vi si ravvisano
alcune iscrizioni turche; ma il lavoro è fatto
dai greci, come lo attestano i lioni ed altre
figure che sonovi scolpite.
</p>

<p>
Entrando in città osservai molti fanciulli,
di diverse età, tutti belli, con carnagioni di
latte e rosa, ben fatti, e decentemente vestiti.
Non potei a meno in vedendoli, di benedire
<span class="pagenum" id="Page_106">[106]</span>
l'attività e le attenzioni delle donne di
questo paese, e di risovvenirmi con pena dell'indolenza
delle Egiziane e delle Arabe.
</p>

<p>
Il pane che mangiasi a Konia, ed in tutta
la Caramania, è una focaccia d'un piede di
diametro all'incirca, grossa una linea od una
linea e mezzo; di modo che queste focaccie
rassomigliano esattamente, tranne la grandezza,
alle ostie da suggellare dell'Europa. Si
mangiano mentre sono ancora tenere; e servono
pure ad involgere un uccello, o altra
carne, come potrebbe farsi con un foglio di
carta.
</p>

<p>
In tutta la Caramania adoperansi carrette,
le di cui ruote sono formate di tavole, ma
assai ben fatte.
</p>

<p>
Il lettore avrà rilevato dal mio racconto,
che tra <i>Ismil</i> e <i>Konia</i>, non trovansi le montagne
notate sulla carta d'<i>Arrowsmith</i>. Del
resto la sua carta dell'Asia minore parvemi
ben fatta, e queste leggieri inesattezze potranno
emendarsi in una seconda edizione.
</p>

<h3>
<i>Venerdì 9.</i>
</h3>

<p>
Due ore dopo uscito da <i>Konia</i>, e dopo aver
costeggiate le montagne a N. E., incominciai
a salire alcune colline; e giunsi ad
<span class="pagenum" id="Page_107">[107]</span>
un'ora e mezzo all'estremità settentrionale delle
montagne, ove trovasi sopra un'altura il villaggio
di <i>Adik</i>.
</p>

<p>
Ciò ch'io vidi di queste montagne è formato
di schisto argilloso e corneo a piccoli
strati assai sottili disposti orizzontalmente, o
disugualmente inclinati senza veruna traccia
di vegetazione, tranne pochi cespugli ne' contorni
del villaggio, ove per altro vi sono alcuni
giardini ed una bella fontana.
</p>

<p>
Trovandosi indisposto uno de' Tartari che
viaggiavano in nostra compagnia, fummo costretti
di rallentare il viaggio. Io aveva per
altro bisogno di arrivare a Costantinopoli il
più presto possibile; e perciò offersi cento
piastre di più al mio Tartaro, a condizione di
farmi arrivare la domenica 18 del mese. Malgrado
la sua promessa, io era ben certo che
non l'avrebbe mantenuta, a cagione della sua
infingardaggine. Egli era solito di andare a letto
alle sette della sera, ed io doveva ogni mattina
risvegliarlo alle sette, se voleva fare un
discreto viaggio. Ma questa negligenza è un
vizio comune a tutti i Tartari.
</p>

<p>
Dietro le mie osservazioni, e calcolata la
direzione della strada, si trova facilmente che
<span class="pagenum" id="Page_108">[108]</span>
<i>Ladik</i> non è all'O. di <i>Konia</i>, come viene
notato sulle carte.
</p>

<p>
Questo villaggio fu anticamente un luogo
più importante che non lo è adesso, siccome
lo attesta l'infinito numero de' capitelli, de'
piedestalli, delle cornici ecc., ed alcune iscrizioni
greche.
</p>

<h3>
<i>Sabato 10.</i>
</h3>

<p>
Partii alle sette del mattino nella direzione
d'O. N. O., e verso le nove ore attraversai
<i>Kodenkhan</i>, villaggio alquanto maggiore di
<i>Ladik</i>; alle undici e mezzo si passò un ponte
sotto al quale passa un fiume affatto limpido;
e feci alto ad un'ora col mio seguito ad <i>Elguinn</i>,
piccolo villaggio alle falde delle montagne,
circondato da giardini.
</p>

<p>
Vedendo che malgrado le promesse del mio
condottiere, non sarei giunto a Costantinopoli
nel giorno fissato, minacciai di farlo castigare,
o di castigarlo io stesso, se non si determinava
ad essere più sollecito. Il timore fu
più efficace dell'interesse, ed incominciò ad
accelerare il cammino. Subito dopo pranzo
tutti rimontarono a cavallo, sortendo da <i>Elguinn</i>
alle due dopo mezzo giorno. Poi che
avemmo varcato un fiume che sbocca in un
<span class="pagenum" id="Page_109">[109]</span>
lago posto in poca distanza al N. il quale può
avere una lega all'incirca di diametro, si
prese la direzione all'O. Alle cinque e mezzo
eravamo giunti nel villaggio d'<i>Arkitkhan</i>, al
di là del quale si passa un piccolo fiume.
A notte già fatta passavamo in vicinanza di
alcuni villaggi; ed alle otto e un quarto
entrammo in <i>Akschier</i> piccola città posta sul
pendìo d'una montagna così abbondante di
acque, che i loro zampilli formano un ruscello,
e talvolta un piccolo fiume in ogni
strada della città. Tutte queste acque si scaricano
in un lago distante all'incirca una
mezza lega dalla banda di N. E. <i>Akschier</i>
contiene alcuni rottami che mi parvero avanzi
d'una antica cattedrale.
</p>

<p>
I miei Tartari sempre pigri volevano fermarsi
in questa città il susseguente giorno; ma
io mi vi opposi con fermezza, e malgrado
i loro barbottamenti fu deciso di partire all'indomani
di buon'ora.
</p>

<h3>
<i>Domenica 11.</i>
</h3>

<p>
I Tartari mi si fecero innanzi in sul far
del giorno mostrandosi inquieti; e mi avvidi
all'istante che bramavano di dissuadermi a
partire questo giorno, col mettermi a parte
<span class="pagenum" id="Page_110">[110]</span>
dei loro timori veri o simulati di vicina dirotta
pioggia. <i>Tanto meglio</i>, risposi loro, <i>non
soffriremo il caldo.</i> Vedendo tornar vani i
loro pensamenti per trattenermi, ritiraronsi
in silenzio per allestire i cavalli.
</p>

<p>
Si partì poco prima delle sette prendendo
la direzione del nord, al lungo di una linea
di montagne; ed alle dieci ore avendo alquanto
piegato al N. O. entrammo nel piccolo
castello di <i>Aïsa-Klew</i>.
</p>

<p>
Questa strada è molto amena: il viaggiatore
trovasi continuamente alcune tese al di
sopra del piano che prolungasi a destra, e di
là vede il lago in tutta la sua estensione di
circa due miglia di diametro; mentre a sinistra
s'inalzano le montagne dalle quali si
precipitano infiniti ruscelli, e le di cui vette
più alte sono coperte di neve. Le valli che si
aprono alle loro falde sono sparse di villaggi,
di casali, di giardini.
</p>

<p>
Dopo avere cambiati i cavalli si lasciò questo
castello alle undici ore, e tenendo la strada
all'O. N. O. si scese in una pianura che si
attraversò fin quasi al tramontar del sole nella
direzione di O. Tutte le case di <i>Barafdon</i>
piccolo villaggio situato in questo piano, ove
<span class="pagenum" id="Page_111">[111]</span>
dovevamo passare la notte, trovandosi già occupate
dal Pascià e dal suo seguito, fui costretto
di coricarmi alla meglio in una scuderia
in mezzo ai cavalli.
</p>

<h3>
<i>Lunedì 12.</i>
</h3>

<p>
Alle sette ed un quarto del mattino, trovandomi
in viaggio, m'accorsi che i miei tartari
erano agitati: si videro talvolta rallentare
il passo, poi fermarsi a discorrere con un
certo contegno di tristezza e di spavento. Fui
ben tosto al fatto dei loro timori. Il Pascià
che avevamo lasciato a Barafdon aveva fatto
tagliare il capo al maestro di posta della città
cui eravamo diretti; onde temevano di esservi
mal accolti, e qualche cosa di peggio.
</p>

<p>
Dopo lunghi consigli risolvettero di mandare
avanti due di loro con un postiglione
onde scandagliare il terreno. Io tenni loro
dietro a qualche distanza, e mi fermai presso
di un pozzo lontano circa trecento tese dalla
città. Allora un tartaro si avanzò fino alle porte,
ed essendo il postiglione venuto a cercarmi,
entrai con lui in <i>Assiom-karaïssar</i> alle undici
ore del mattino, prendendo tranquillamente
alloggio alla posta. Il fratello del maestro di
posta decapitato aveva già trafugati tutti i cavalli
<span class="pagenum" id="Page_112">[112]</span>
ed erasi posto in sicuro nelle montagne;
fortunatamente i miei Tartari ebbero modo di
far sapere al governatore ch'io era <i>un inviato</i>
del sultano <i>Sceriffo della Mecca presso al Sultano
di Costantinopoli</i>: onde il governatore
ed i suoi subalterni si fecero premura di offrirmi
i loro servigi, e mi assicurarono che
all'indomani potrei partire.
</p>

<p>
La situazione di questa città, stando alla
carta di Arrowsmith non combina colla mia
stima geodetica della strada; ma tengo in sospeso
il mio giudizio finchè sia giunto ad un
altro punto geografico conosciuto.
</p>

<p>
Stando a questa carta la città sarebbe volta
a S. O., ed il famoso <i>Meandro</i> che prende
origine nelle vicine montagne, scorrerebbe
nella medesima direzione; quando invece la
situazione della città è al N. E., ed il fiume,
che io attraversai sopra un ponte a non
molta distanza dalla città, segue la stessa direzione.
</p>

<p>
<i>Assiom-Karaissar</i> è una assai vasta città,
con molte moschee, una delle quali sembrommi
magnifica. Questa città ha, come
quella d'Akschier, le strade cambiate in piccoli
fiumi per le acque che scendono dalle
<span class="pagenum" id="Page_113">[113]</span>
montagne vicine; e le case sono triste in sul
fare di quelle delle precedenti città. Malgrado
il freddo che faceva acutissimo, si trovarono
eccellenti frutta, uve, poponi, e pomi delicatissimi.
Il pane fatto a focaccia è molto
buono. I coltivatori vedevansi tutti intenti a
battere i grani.
</p>

<p>
Al S. O. della città vedesi una rupe isolata
in forma di pane di zucchero, formata dall'unione
di prismi irregolari perpendicolari, talchè
sembra tagliato a picco da ogni lato. La
sommità è coperta da un'antica fortezza, che
dovette essere in altri tempi una piccola Gibilterra.
</p>

<div class="figcenter"><a id="fill-113" href="images/ill-113.jpg">
  <img class="border" src="images/ill-113.jpg" alt="VEDUTA DELLO SCOGLIO E DEL CASTELLO
D'ASIOM KARAÏSSAR NELL'ASIA MINORE" /></a>
</div>

<h3>
<i>Martedì 13.</i>
</h3>

<p>
Alle otto e mezzo del mattino mi diressi
al N. O. Poichè ebbi attraversato un ruscello
non lontano dalla città, si proseguì il cammino
lungo una pianura fino alle undici ore;
quando si cominciò a salire sopra alcuni poggi,
sui quali dopo un'ora di viaggio trovai
un casale, ed un altro alle due e mezzo detto
Osmankoï, ove il mio condottiere si fermò alloggiandomi
in un'oscura stalla. Irritato contro
di lui pel breve viaggio fatto in questo giorno,
e del pessimo alloggio che mi aveva procurato,
<span class="pagenum" id="Page_114">[114]</span>
mentre gli altri Tartari erano meglio
alloggiati, lo sgridai aspramente, ed alterato
dalla collera, lo minacciai di fargli saltar il
capo colla mia sciabla se continuava a condurmi
in tal maniera. Accorsero gli altri Tartari
e mi calmarono, confessando che avevo
ragione; e fui tosto condotto in più decente
alloggio.
</p>

<h3>
<i>Mercoledì 14.</i>
</h3>

<p>
La riprensione fatta al mio Tartaro non
fu senza effetto: spaventato dalla maniera con
cui gli aveva parlato, mi diede la stessa sera
una squisita cena, ed all'indomani eravamo
già in cammino alle sei ore. La strada andava
ad O. N. O. in mezzo alle montagne. Alle
sette ed un quarto lasciavasi a destra <i>Altonntasch</i>,
villaggio ove potevamo arrivare il giorno
avanti, se i Tartari non fossero così infingardi.
Si ripiegò allora al N. N. O. sempre
in mezzo alle montagne, ed attraversando una
foresta: ma avanti mezzogiorno fummo costretti
d'abbandonare i nostri cavalli che perivano.
Un'ora dopo scesi un lungo pendio, al di
cui piede scorre un fiume che va da mattina
a settentrione, e che si passa sopra un ponte.
Dall'opposta riva s'inalza subito un altro ripido
<span class="pagenum" id="Page_115">[115]</span>
poggio, ma meno lungo del precedente, di
dove scendesi in una larga valle; ed arrivai
verso le tre ore e mezzo a <i>Mitaïeh</i>, bella e
ragguardevole città, capitale della provincia
di <i>Nadoulia</i> o Natolia, e residenza di un Pascià.
È posta sul pendio d'una montagna, e
le case fatte parte di muro e parte di legno,
sono tutte dipinte, con grandi finestre,
terrazze, e generalmente unite a' giardini che
loro danno un bell'aspetto: ma le strade,
almeno quelle che io vidi, sono sudice, mal
selciate, e nel mezzo ingombrate da un rigagnolo
di acqua limacciosa. Osservai due mercati
abbondantemente provveduti di frutti e di
legumi; e seppi che la carne è buona ed a
buon prezzo, come pure le farine. Sono notabili
alcuni belli edificj e molte moschee. La
montagna che signoreggia la città è coronata
da un antico castello.
</p>

<p>
Le carrette che si adoperano in questo paese
tirate dai buoi o dai bufali sono in modo
strette, che appena possono ricevere comodamente
due persone. Piccola è la specie de' buoi,
con corna tanto corte quanto quelle de' buoi
della costa di Barbaria; ma all'opposto i bufali
sono alti ed armati di grandissime corna. Questi
<span class="pagenum" id="Page_116">[116]</span>
animali servono pure alla coltivazione; come
avevo veduto in Antiochia alcuni buoi servire
da bestie da soma.
</p>

<h3>
<i>Giovedì 15 e Venerdì 16.</i>
</h3>

<p>
Il mio condottiere mi costrinse a restare a
<i>Kutaïeh</i> due giorni, protestando di non trovare
cavalli. Approfittai di questo ritardo per
visitare la grande moschea, antico e vasto
edificio di una singolare costruzione, e di forma
quadrata, diviso in due navi eguali da una
linea di colonne che dalla porta va fino al fondo.
Si andava riedificando in tempo del mio passaggio,
aggiugnendovisi un ordine di tribune
in giro. Questa singolarità unita alle pitture
che abbelliscono l'interno dell'edificio mi sorprese
in maniera, che mi credeva trasportato
in un teatro d'Europa.
</p>

<p>
I ruscelli che scorrono per le strade sono
veri torrenti, sui quali il bisogno di passare
da un lato all'altro, fece fare dei ponti di
legno. Le strade sono sempre piene di oche,
di anitre e di cani.
</p>

<h3>
<i>Sabato 17.</i>
</h3>

<p>
Partii il giorno 17 alle nove ore e mezzo
del mattino; e dopo avere attraversato il piano
al N. mi trovai verso le dieci ore in una campagna
<span class="pagenum" id="Page_117">[117]</span>
sparsa di colline. Fu duopo passare due
volte il fiume Poursak, che scorre all'O. poi
a N. E. Sortendo da una bella moschea attraversata
dalla strada, mi diressi al N. O.
in mezzo alle montagne, e dopo tramontato
il sole scesi per un ripido pendìo sul piano,
ove trovai un casale quasi tutto costruito di
legno, detto <i>Yea Ouglou</i>.
</p>

<h3>
<i>Domenica 18.</i>
</h3>

<p>
Il sole nascente ci vide partire. Sortendo
dal casale avevamo in faccia un'angusta valle
coperta di gelicidio, dalla quale ci separava
soltanto un fiume. In mezz'ora eravamo giunti
all'estremità della valle tenendo sempre la direzione
di N. N. E., ed omai saliti sulle montagne,
quando ci trovammo quasi senz'avvedercene
imbarazzati in così fitta macchia, che
quantunque il cielo fosse affatto sereno, ed
il sole splendesse di tutta la sua luce, ci
sembrava talvolta che non fosse ancora giorno.
Nulladimeno di tratto in tratto trovavansi dei
sorprendenti colpi d'occhio, e ridenti situazioni
rinfrescate da zampilli e ruscelletti d'acque
freschissime. Molti di questi ruscelli erano
abbelliti da piccoli frontispizj dovuti alla pietà
musulmana; ciò che dava l'apparenza di giardini
<span class="pagenum" id="Page_118">[118]</span>
a questi luoghi selvaggi. Finalmente vidi
<i>Stuhout</i> in una bassa valle, ove arrivammo
scendendo un ripido pendìo ad undici ore del
mattino.
</p>

<p>
Questo villaggio quantunque piccolo, mi
parve ricco. È circondato da ogni banda da
giardini e da vigne, i di cui prodotti vengono
dagli abitanti trasportati a considerabili distanze.
Trovandosi abbastanza ricchi si prendono
cura di avere case appariscenti, e ben
addobbate: le fisonomie di questa gente non
hanno la dolcezza di quelle dei Caramani:
hanno il naso grosso, e sono generalmente
tetri, tristi, cupi e diffidenti, come gli Ebrei
tra i Musulmani. Il fiume <i>Sakaria</i> non passa
per <i>Souhout</i> come l'indicano le carte.
</p>

<p>
L'ostinata pigrizia del mio condottiere mi
obbligò a trattenermi fino all'indomani, malgrado
il desiderio che avevo di giugner presto
a Costantinopoli.
</p>

<h3>
<i>Lunedì 19.</i>
</h3>

<p>
Erano le sei del mattino quando ripresi il
cammino col mio seguito. Da principio si andò
verso N. N. O. a traverso le montagne; indi
seguendo per qualche tratto la direzione della
cresta d'una montagna; si discese poi in una
<span class="pagenum" id="Page_119">[119]</span>
valle angusta e profonda divisa da un fiume,
passato il quale entrammo ad undici ore
in <i>Verzirkhan</i>, villaggio situato sulla sinistra
del fiume, e non sulla destra come viene segnato
nelle carte, e abitato solamente da cristiani
greci.
</p>

<p>
Riposatomi pochi istanti, ripresi a mezzo
giorno la direzione al N., poscia al N. N. O.
in mezzo a giardini e piantagioni di gelsi
bianchi che cuoprono la valle: si dovette in
appresso salire e scendere un'alta montagna,
alle di cui falde la strada piega all'O. Arrivammo
alle due ore ed un quarto a <i>Lefkie</i>,
che trovasi in fondo ad una valle lungo la
quale scorre un piccolo fiume.
</p>

<p>
In sul far della sera soppraggiunse un ufficiale
di Mehemed Ali pascià d'Egitto, apportatore
al governo della notizia della ritirata
degl'Inglesi. Essendo venuto a trovarmi, sgridai
in sua presenza i miei Tartari, i quali contavano
d'impiegare ancora quattro giorni per
condurmi a Costantinopoli, ed ottenni la promessa
di arrivarvi in due.
</p>

<h3>
<i>Martedì 20.</i>
</h3>

<p>
Per non mancare di parola si posero in
viaggio a tre ore del mattino verso O. N. O.
<span class="pagenum" id="Page_120">[120]</span>
Si passò il fiume sopra un ponte lontano
mezz'ora dal villaggio, ed in breve
eravamo alle falde delle montagne che dovevamo
sormontare per andare a Nicèa. Malgrado
l'asprezza della strada, camminavamo speditamente,
attraversando rupi e burroni, e
spesse volte sull'orlo di spaventosi precipizj;
fortunatamente la luna vicina al meridiano rischiarava
perfettamente la strada. Entravamo
in Nicèa al levare del sole.
</p>

<p>
Questa città, celebre tra i cristiani pel
concilio tenutovi l'anno 324 di Gesù Cristo,
è come Antiochia, un piccol luogo chiuso
da vaste antiche mura, tagliate da magnifiche
porte. È situata sull'estremità occidentale d'un
lago, in mezzo ad infiniti giardini.
</p>

<p>
Appena ricambiati i cavalli si proseguì il
viaggio lungo la riva del lago accompagnato
ancora dai domestici dell'ufficiale di Mehemed-Alì.
</p>

<p>
L'acqua del lago è dolce e bevibile. Questo
lago di forma irregolare prolungasi da levante
a ponente, e può avere cinque in sei leghe
di lunghezza sopra mezza lega di larghezza.
È circondato di montagne da ogni banda,
tranne un piccolo piano al N. E. lungo il
quale si camminò circa un'ora e mezzo.
</p>

<p>
<span class="pagenum" id="Page_121">[121]</span>
Alle undici ore si ripigliò la direzione del
N. e del N. O. attraversando montagne coperte
di arbuscelli, e dalla cui sommità scoprivasi
il lago in tutta la sua estensione. Eravamo
intenti a così bella veduta quando il sole si
coperse improvvisamente di nubi, e nell'istante
medesimo incominciò a piovere dirottamente.
Scendevamo allora per un ripido pendìo, che
il terreno argilloso, e la pioggia facevano
sdrucciolevole: il mio cavallo cadde, e mi
prese sotto una coscia, malgrado gli sforzi da
me fatti per sostenerlo; ma perchè la caduta
si fece in due tempi, ed abbastanza lentamente,
non mi cagionò verun male: questa è
la sola caduta ch'io facessi in tutti i miei
viaggi dell'Affrica e dell'Asia.
</p>

<p>
Poco dopo il mezzo giorno si attraversò un
casale, indi un magnifico ponte, di dove essendo
scesi in una valle si andò a seconda
di due fiumi che si dovettero attraversare più
volte. Ma appena usciti dalle sinuosità dei
fiumi ci trovammo sopra un argine antico
fatto in mezzo ad una palude, a poca distanza
del quale trovasi il villaggio d'<i>Herseck</i> vicino
al mare. Colà c'imbarcammo coi nostri cavalli
per tragittare il golfo d'Isnikmid, che
<span class="pagenum" id="Page_122">[122]</span>
si profonda alcune leghe entro terra, e che
in questo luogo può esser largo quattro in
cinque miglia.
</p>

<p>
Siccome avevamo il vento contrario, il battello,
o <i>kaick</i>, come vien detto in paese, dovette
correre una bordata di mezz'ora all'E.
ed una seconda di tre quarti d'ora a N. O.
per giugnere sull'opposta riva. Si sbarcò nel
porto di un piccolo villaggio, ove danno fondo
quasi tutti i battelli che fanno questo tragitto.
</p>

<p>
Di qui continuando il cammino tra le montagne,
giugnemmo alle otto della sera ad un
altro villaggio. I miei Tartari calcolavano di
fare in tre giorni il viaggio fatto in questo solo
giorno.
</p>

<h3>
<i>Mercoledì 21 ottobre.</i>
</h3>

<p>
Allo spuntar del sole la nostra gente si
pose in cammino coi più cattivi cavalli ch'io
vedessi mai; e perciò facevasi poco viaggio.
Da principio si seguì la riva del mar di
<i>Marmara</i> nella direzione dell'O. N. O.; e
riconobbi subito le isole <i>de' Principi</i> poste
a piccola distanza dalla spiaggia. Essendo in
seguito passati per molti villaggi, ed attraversata
una specie di <i>necropoli</i>, ossia un vasta
campagna di sepolcri, si arrivò finalmente a
<span class="pagenum" id="Page_123">[123]</span>
Scutari, o <i>Scondar</i>, ad un'ora e mezzo dopo
mezzo giorno, ov'io smontai ad un caffè.
</p>

<p>
In tempo della mia dimora in Europa aveva
contratta amicizia col Marchese d'Almenara,
che adesso era ministro della corte di Spagna
a Costantinopoli. Gli diedi avviso del mio
arrivo, ed all'istante questo ragguardevole amico
mi mandò il suo dragomano, domestici e
battelli per attraversare il Bosforo; e spinse
la gentilezza fino a darmi un appartamento
in propria casa, ch'egli mi aveva fatto preparare
alla turca, onde non contrariare le
mie abitudini.
</p>
</div>

<div class="chapter">
<p>
<span class="pagenum" id="Page_124">[124]</span>
</p>

<h2><a id="capli"></a>
CAPITOLO LI.
</h2>

<div class="blockquote">
<p>
<i>Descrizione di Costantinopoli. — Il Bosforo. — Il
Porto. — L'Arsenale. — Pera. — Top-Hana. — Galata. — Strade
di Costantinopoli. — S.
Sofia. — Uscita del
Sultano ogni venerdì. — Le Moschee. — Eyoub. — Reliquie
del Profeta. — Serraglio,
o palazzo del Sultano. — Vetture. — Hippodromo. — Castello
delle Sette Torri. — Mura.</i>
</p>
</div>

<p>
Costantinopoli fu visitata da tanti curiosi,
che io non prenderò a descriverla. Pure perchè
sarebbe fuor di luogo il non parlare di
così grande metropoli dopo avervi dimorato
alcun tempo, e perchè altronde a molti dei
miei lettori non sarà discaro il trovar qui uno
schizzo di questa città, descriverò brevemente
quello che ho veduto. Io rappresenterò gli
oggetti quali si presentarono a' miei occhi,
senza farmi carico di quanto hanno potuto
dirne gli altri viaggiatori; e siccome avanti
d'entrare in questa città, sono rimasto alcuni
<span class="pagenum" id="Page_125">[125]</span>
giorni a Pera presso il signor Ambasciatore,
incomincerò a parlare delle cose vedute in
questo luogo.
</p>

<p>
<i>Il Bosforo di Tracia</i>, detto <i>el-Bogaz</i> dai
turchi, ed il <i>Canale</i> dai cristiani, perchè unisce
il Mar Nero o <i>Ponto Eusino</i>, al Mar di
Marmara, ossia <i>Propontide</i>, chiamato dai turchi
<i>Mar Bianco</i>, è posto quasi nella direzione
N. E., con molte sinuosità, che rendono varia
la sua larghezza da un miglio fino a quattro.
</p>

<p>
Il canale ha una corrente rapida quanto
quella d'un fiume che va dal Mar Nero al
Mar di Marmara. Questo fenomeno è prodotto
dai molti fiumi che sboccano nel Mar Nero,
e dalla limitata superficie che presenta alla
evaporazione in una così elevata latitudine;
di modo che se il Mar Nero non avesse una
uscita per il Bosforo, dovrebbe necessariamente
dilatarsi finchè acquistasse una bastante superficie
per istabilire l'equilibrio tra la quantità
d'acqua che gli portano i fiumi, e la massa
assorbita dall'evaporazione.
</p>

<p>
Tanta è la rapidità della corrente, che
rende necessario il tenere alcuni uomini sopra
varj punti della costa per tirare a riva i battelli
e le scialuppe; non bastando la forza
<span class="pagenum" id="Page_126">[126]</span>
dei remi per superare la corrente quando si
vuol rimontare il canale: sonovi ancora alcuni
luoghi in cui le acque formano gorghi così
rapidi, che la superficie si cuopre tutta di
schiuma.
</p>

<p>
D'altra parte s'io considero che le acque
del Mar Nero e quelle del Canale sono salse
come quelle degli altri mari, io non posso
non credere che esista in fondo al canale una
contraria corrente che riporta l'acqua del
Mar di Marmara verso il Mar Nero; imperciocchè
non ammettendo tale supposizione non
sarebbe possibile di spiegare in qual modo,
dopo tanti secoli, siansi le acque del Mar
Nero conservate salse, malgrado l'enorme
quantità d'acqua dolce che ogni giorno riceve
dai fiumi, e la massa d'acqua salsa ch'esce
pel canale del Bosforo.
</p>

<p>
Il disequilibrio che deve produrre la diversa
gravità specifica delle due masse d'acqua diversamente
cariche di sale, e che sono in
contatto, concorre altresì a provare la necessità
dell'esistenza di questa corrente inferiore
del Mar di Marmara verso il Mar Nero; poichè
se suppongansi due masse d'acqua perpendicolari
della medesima altezza ne' due mari,
<span class="pagenum" id="Page_127">[127]</span>
che siano in comunicazione per mezzo del Canale,
è cosa indubitata che quella del Mar
Nero composta d'acqua salsa e d'acqua dolce
dei fiumi, sarà più leggiera di quella del Mar
di Marmara, quasi affatto composta d'acqua
salsa; ed in conseguenza il Mar di Marmara
per livellare il suo peso a quello del Mar Nero
deve versare in questo una parte della sua
acqua, finchè l'abbassamento del suo livello,
e l'elevazione di quello del Mar Nero compensino
la differenza della gravità specifica
delle due acque. D'altra parte la colonna allungata
del Mar Nero non potendo sostenersi
al di sopra del livello della colonna corrispondente,
verserà sopra di questa una parte
della sua acqua superiore per equilibrare il
livello delle due colonne; ed ecco stabilita la
corrente superiore dal Mar Nero a quello di
Marmara, e mantenuto dalla continua affluenza
dei fiumi che si gettano nel primo. La
necessaria esistenza di una corrente inferiore
in senso contrario viene egualmente dimostrata
dallo stesso principio, il quale indica altresì
che l'acqua del Mar Nero dev'essere meno
salsa che quella del Mar di Marmara.
</p>

<p>
Le due rive del Canale sono notabili pe'
<span class="pagenum" id="Page_128">[128]</span>
molti sobborghi che quasi si toccano l'un
l'altro, e vengono a formare una continua
strada lunga più di una lega e mezzo.
Spetta al pittore delle grandi epoche della
natura, all'autore del Maometto e della Zaira,
il descrivere come si conviene lo spettacolo
imponente che presenta quest'immensa strada
acquatica, in mezzo alla quale io vidi navigare
tutta la squadra con una infinità di altri
bastimenti, e migliaja di scialuppe e di battelli:
i palagi e i terrazzi superbi, le ville del Sultano,
delle Sultane, e dei grandi dell'Impero,
che fatte col più squisito gusto orientale gareggiano
fra loro in beltà e lusso; i colli
pittoreschi che circondano il canale coperti
del più bel verde e di eleganti casucce isolate;
il corpo colossale della città di Costantinopoli
che si presenta coperto da una foresta
di campanili, di cupole, di terrazzi, il tutto
dipinto di variatissimi colori, e solo interrotto dal
verde di grandi alberi; e finalmente il <i>mare
di Marmara</i> che chiude l'orizzonte al sud:
questo magnifico aggregato forma un quadro
che non può descriversi, ma la di cui impressione
non può cancellarsi dalla memoria.
</p>

<p>
Una lega e mezzo al di là di questo spazio,
<span class="pagenum" id="Page_129">[129]</span>
i villaggi posti sulla riva del Bosforo sono
alquanto più separati gli uni dagli altri: la
foce del Mar Nero viene difesa da un forte
sopra ogni lato del canale, e da due antichi
castelli situati a mezzo la costa a diritta ed a
sinistra; la torre di <i>Leandro</i> guarnita d'artiglieria
è posta sopra un'isoletta in mezzo;
sonovi inoltre molte batterie di campagna sopra
le due rive alla foce del canale nel mare
di Marmara.
</p>

<p>
Il porto di Costantinopoli è il migliore del
mondo. Formato da un braccio di mare che
si avanza sinuosamente nelle terre tra la città
ed il sobborgo di Galata, di Pera, ec. è tutto
circondato da colli, e perciò al coperto da
tutti i venti. Il fondo è tale, che le navi a
tre ponti possono accostarsi alla riva, e prender
terra colla loro prora senza toccare colla
chiglia.
</p>

<p>
Sulla costa del porto opposta a Costantinopoli
vedesi l'arsenale, nel quale io contai
quattordici o quindici navi da guerra, le une
interamente corredate ed armate, le altre preparate
a metà, tutte ben fatte ed in ottimo
stato. Vi trovai pure molti vascelli o carcassi
inutili, alcune scialuppe cannoniere, e sul
<span class="pagenum" id="Page_130">[130]</span>
cantiere una fregata che si andava formando
da operai europei. L'arsenale è vasto, e provveduto
di materiali. Contiene un infinito numero
di cannoni la maggior parte di bronzo,
una eccellente macchina per alberare, ed un
bacino da costruzione, il cui solo difetto è
quello di avere un fondo che perde l'acqua:
trovavasi allora occupato da un vascello di
settantaquattro cannoni che veniva racconciato.
Presso al bacino sonovi due belle macchine
per tirare le navi in secco. La casa del capitano
Pascià, o grande Ammiraglio della marina
Ottomana, è situata vicino all'arsenale: è
un magnifico edificio con un bellissimo sbarco
sul mare. Dietro a quella del Pascià viene la
casa del capo dell'arsenale, innanzi alla cui
porta un'urna sepolcrale serve di fontana.
</p>

<p>
Quando si viene dall'Asia per recarsi a
Pera, che è il sobborgo ove risiedono gli ambasciatori
ed i negozianti europei, si sbarca di
ordinario a Top-hana, altro sobborgo in riva
al canale. Colà trovansi le caserme de' cannonieri,
come pure una batteria di ventiquattro
cannoni montati sopra carrette di forme diverse
per difendere l'ingresso del porto. Rimarcai
un'antica colombrina di quasi un piede
<span class="pagenum" id="Page_131">[131]</span>
di calibro, ossia diametro interno, e lunga
diciannove piedi, destinata a tirare palle di
sasso, delle quali se ne vedono molte presso.
Le caserme sono belle, e contengono molti
carri e cassoni.
</p>

<p>
Il sobborgo di Galata, che si unisce a quelli
di Top-hana, e di Pera, è grande, popolato
assai, e chiuso da una muraglia che tocca le
case degli adjacenti sobborghi. Lo attraversa
dall'una all'altra estremità una strada lunga
più d'un quarto di lega, ma sucida, mal
selciata, e quasi tutta fiancheggiata da botteghe
di commestibili. Le case quasi tutte di legno
inspirano tristezza. Si andavano rifabbricando
le case consumate da un incendio nel
precedente anno.
</p>

<p>
La chiesa greca di <i>S. Dimitri</i> è composta
di tre piccole navate ben proporzionate, e sostenuta
da colonne di legno coperte di stucco
imitante il marmo. Il santuario non ha ornamenti,
ed il tempio è oscuro. Mi fu detto
essere questa una delle più belle chiese greche
della capitale.
</p>

<p>
Il passeggio degli abitanti di Costantinopoli
è il Cimiterio, che i cristiani dicono <i>Campo
dei morti</i>. Non può quindi essere molto allegro,
<span class="pagenum" id="Page_132">[132]</span>
ma signoreggia parte della Città e del
Bosforo, e vi si gode una maravigliosa veduta.
Da questo lato trovasi pure una bella caserma,
altra volta abitata dalle truppe regolari e disciplinate
all'europea, che chiamavansi <i>Nizàm
Djidid</i>; ma queste truppe più non esistono.
</p>

<p>
Per andare da uno di questi sobborghi a
Costantinopoli si attraversa il porto con una
piccola scialuppa con uno o due rematori, e
si sbarca in luoghi coperti, dove vedonsi ammucchiate
le une sulle altre molte scialuppe.
Questi magazzini sono di legno, e vi si entra
senza sbarcare. Sulla porta di questi edificj
dalla banda di terra trovansi sempre cavalli
da nolo sellati per portare subito i viaggiatori
ove vogliono, per istrade sporche, scoscese, e
fiancheggiate da ambo i lati da officine e case
di legno coperte di vivi colori, ma senza essere
a filo, e formanti le une colle altre angoli entranti
e salienti senza veruna uniformità: vi
si vendono commestibili, confetture, tabacco,
droghe, ec.
</p>

<p>
Io fui alloggiato in un bellissimo <i>Khan</i> fatto
con pietre tagliate; senz'altra compagnia che
quella del mio dragomano turco, dello schiavo,
e di un giannizzero. Il dragomano era un uomo
<span class="pagenum" id="Page_133">[133]</span>
singolare; nato cristiano nell'Albania erasi
portato in Europa per istudiare la medicina.
Dopo avere viaggiato cinque anni per questo
motivo in Italia, in Francia, in Germania, soggiornò
due anni a Vienna col primo medico dell'imperatore
Giuseppe II nel palazzo di questo
Principe, col quale ebbe più volte l'onore di
parlare. Era in allora vestito all'europea:
giunto a Costantinopoli erasi fatto musulmano,
ed a quest'epoca non aveva di che vivere.
La sua conversazione aveva qualche cosa
di straordinario. Siccome io non parlo il linguaggio
turco, ed egli non sapeva l'arabo,
adoperava un latino maccaronico misto d'italiano.
Quantunque nelle scuole de' cristiani
non imparassi l'alchimia, studiai per altro
non so perchè, il latino; imperciocchè, non
avendo mai fatto uso di questa lingua, non la
parlo meglio del dottore albanese: il suo era un
latino italianizzato, il mio un latino arabo.
Dietro queste nozioni figurisi il lettore quali
potevano essere i miei discorsi con un uomo
che univa ad una istruzione confusa una mescolanza
di stravaganti chimere dell'immaginazione.
Egli credeva per modo d'esempio,
che l'aria sia popolata di spiriti o di uomini
<span class="pagenum" id="Page_134">[134]</span>
invisibili, che hanno una diretta azione sugli
uomini, e che formano una specie di fratellanza
con alcuni mortali, ec. Del rimanente
era un buon uomo e senza rigiri.
</p>

<p>
La grande moschea di <i>Aya Sophia</i>, antica
cattedrale di S. Sofia, è un magnifico edificio;
la vasta sua cupola ad arco stiacciato,
circondata da mezze cupole produce un maraviglioso
effetto. Non prenderò a farne la descrizione,
perchè già fatta da molti viaggiatori.
I cristiani vi possono avere accesso, come in
tutte le altre moschee di Costantinopoli, col
permesso del governo, che facilmente si ottiene.
I muri sono incrostati di marmo, e le
colonne bastantemente conservate, ma il tetto
incomincia a guastarsi. La tribuna del Sultano
è tutt'altro che bella: è una specie di gabbia
sostenuta da quattro colonnette, e circondata
da griglie dorate.
</p>

<p>
Ciò che reca maraviglia è il vedere questo
tempio ingombrato da una quantità di bastoncelli,
e di canne posti lungo le muraglie ed
intorno ai piloni; pezzi di tela, come lenzuoli,
tovagliuoli, ec. sospesi, onde formare
una specie di separata tribuna, ove non possono
entrare che i proprietarj per fare la preghiera
<span class="pagenum" id="Page_135">[135]</span>
o per leggere: la qual cosa forma in
chiesa una ridicola specie d'accampamento.
Nell'angolo di N. O. della navata principale
si vede una magnifica giara di marmo elegantemente
lavorata, che tien luogo di fonte. È
pure notabile un tramezzo di marmo in forma
di paravento, assai ben fatto, ed imitante il
legno che trovasi in una delle loggie superiori.
</p>

<p>
Un venerdì vidi andare alla preghiera il
sultano Mustafà nella moschea <i>Sultan Djèámi</i>,
o moschea del Sultano, posta in faccia ad
una delle porte del serraglio. La strada che
per recarvisi doveva il Sultano attraversare,
era fiancheggiata da due linee di giannizzeri
dalla porta del serraglio fino a quella della
moschea. Il mio dragomano ed il mio giannizzero
non volevansi avvicinare perchè al solo
nome del Sultano tutti tremano; io invece attraversai
le linee e passai nel cortile della
moschea, ove mi posi nella più vantaggiosa
situazione per vedere S. Altezza.
</p>

<p>
Arrivarono prima a varie riprese molti personaggi
della corte circondati da domestici a piedi,
e montati sopra bellissimi cavalli riccamente
bardati, scendevano alla porta della moschea,
ed i domestici prendevansi cura dei cavalli.
</p>

<p>
<span class="pagenum" id="Page_136">[136]</span>
I giannizzeri, come gli altri turchi, portano
una lunga veste ma di color diverso,
come ognun vuole, col solo segno distintivo
di una ridicola berretta di feltro bianco-grigia,
che pende per di dietro; e copre loro la
schiena; e sul davanti una piastra di metallo
che viene come a cadere sopra la fronte, e
chiude come in un astuccio un grossolano
cucchiajo di legno che ogni giannizzero è obbligato
ad aver sempre presso di sè. Marciano
senz'armi non avendo che una mazzetta in
mano.
</p>

<p>
Vidi poi arrivare dieci cavalli del Sultano
tutti assai alti, e di diverso pelo, coperti di
grandi gualdrappe riccamente lavorate in oro
ed argento, e di selle con sopra magnifiche
stoffe.
</p>

<p>
Il Sultano montato sopra un superbo cavallo
giunse poco dopo preceduto da una trentina
di guardie <i>Bostandgi</i> armate di piccole alabarde
dorate. Stavano a' suoi fianchi quattro
ufficiali, che potrebbero chiamarsi <i>ventole</i> del
Sultano, perchè colle immense penne che
hanno sul capo nascondono in modo la persona
di S. Altezza, che riesce difficile il vederla;
pure io la vidi perfettamente in volto,
<span class="pagenum" id="Page_137">[137]</span>
e lo guardai col mio occhialino finchè mi fu
possibile. La figura del suo volto è lunga assai,
ed anche il naso quantunque un po' rivolto
all'insù; ha gli occhi grandi, e la pallidezza
del suo colore non è rotta che dalle due pommelle
rosse delle gote; parvemi piuttosto d'alta
statura, smilzo, ed assai vivace. Aveva una
semplice pelliccia, ma il turbante era ornato
di una ricchissima rosa di brillanti assai grossi
e di una luce vivissima. Entrando nel cortile
del tempio fece un leggier saluto, portando la
mano destra al petto, e guardando a diritta
ed a sinistra. Regnò un profondo silenzio finchè
il Sultano giunse alla porta del tempio;
ove tostochè smontò, una dozzina d'uomini
ch'erano presso alla porta fecero alcune grida
di <i>vivat</i>.
</p>

<p>
Teneva dietro al Sultano il capo degli Eunuchi
negri, il cui aspetto è veramente orribile;
era riccamente vestito, e montato sopra
un bellissimo cavallo simile a quello del Sultano,
ed anch'esso circondato dai suoi domestici a
piedi. Salutava passando a destra ed a sinistra
con una tale misurata precisione, che sembrava
un automa.
</p>

<p>
La stesso giorno andai a fare la preghiera
<span class="pagenum" id="Page_138">[138]</span>
del mezzodì a S. Sofia. Non vi si fa alcuna
cerimonia particolare, e solo dopo l'orazione
vidi un dottore montare sopra un alto pulpito,
e fare seduto un lungo sermone. Mentre io
stava divotamente ascoltandolo, l'ufficiale
capo della tavola del capitano Pascià, che io
aveva conosciuto in Alessandria, mi si accostò,
e mi diede infinite prove d'attaccamento baciandomi
le mani ed i piedi.
</p>

<p>
Le altre più ragguardevoli moschee di Costantinopoli
sono:
</p>

<p>
Il <i>Tourbèh</i>, ossia sepolcro del sultano <i>Abdoulhamid</i>,
padre dell'attuale sultano <i>Mustafà</i>;
bella cappella ottagona, ove viene riverita
entro una nicchia una pietra nera guernita
d'argento, sopra la quale conservasi
l'impronta dei piedi del Profeta, come in
una piastra di cera molle.
</p>

<p>
La moschea <i>Yenid Djeàml</i> ornata di bellissimi
marmi è una perfetta copia di S.
Sofia.
</p>

<p>
Il <i>Tourbèh</i>, o sepolcro del sultano <i>Soulimen</i>,
elegante cappella ottagona somigliante a quella
di <i>Abdoulhamid</i>, sebbene meno magnifica, è
situata in mezzo ad un piccolo giardino, accanto
alla moschea detta <i>Soulimania</i>. Per recarvisi
<span class="pagenum" id="Page_139">[139]</span>
si passa sopra un terrazzo che signoreggia
una parte della città, il porto ed il
sobborgo di Galata, ec.; indi dopo avere attraversato
un vasto cortile abbellito da una
loggia sostenuta da colonne di granito rosso, si
entra nel corpo della moschea, ricco di quattro
grandiose colonne dello stesso granito e di
altri marmi di diverse qualità che ne coprono
le interne pareti. In un angolo del tempio un
certo qual missionario seduto in terra predicava
al numeroso popolo che gli stava intorno
affollato.
</p>

<p>
Non cede alle altre in bellezza la moschea
del sultano Ahmed, i di cui quattro piloni, che
sostengono la cupola centrale, sono incrostati di
marmo bianco scannellato; la tribuna del Sultano
è sostenuta da molte colonnette, tra le quali vedonsene
alcune di una bella breccia oscura, ed
una di verde antico. Anche nella corte trovansi
diverse colonne di granito rosso di una non
comune grandezza. In questa moschea il Sultano
suole recarsi due volte all'anno, per la
Pasqua, e per il giorno natalizio del Profeta,
perchè la sua posizione riesce comodissima a
tutto il suo seguito, che può allargarsi nell'<i>Hippodromo</i>
accanto alla moschea.
</p>

<p>
<span class="pagenum" id="Page_140">[140]</span>
La moschea del Sultano <i>Maometto</i> II,
che conquistò Costantinopoli, è pure un ragguardevole
edificio. Quand'io andai a vederla
i portici del cortile erano pieni di piccole
botteghe di mercerie, ove i mercadanti gridavano
come in un mercato, e nell'interno
della chiesa gridavano ancora più forte cinque
o sei predicatori. Il <i>turbeh</i>, o sepolcro del
Sultano posto accanto alla moschea in mezzo
ad un piccolo giardino, è una semplice cappella
di mattoni, ma il catafalco è coperto
da un ricchissimo tappeto. La cappella ed il
marciapiede erano affollati di donne che venivano
a visitare il sepolcro.
</p>

<p>
Elegante è la moschea <i>Osmania</i>, ma meno
grande delle altre.
</p>

<p>
Sortendo dalla città verso il porto trovasi ad
un quarto di lega di distanza un gentile palazzo
del Sultano, passato il quale si giugne
al sobborgo d'<i>Eyoub</i> posto lungo la riva del
canale del porto. Diede il suo nome a questo
sobborgo un santo discepolo del Profeta, venerato
come il protettore di Costantinopoli, e
le di cui ossa furono miracolosamente trovate
nello stesso luogo. Nella moschea di questo
sobborgo vien cinta la sciabla al nuovo Sultano;
<span class="pagenum" id="Page_141">[141]</span>
lo che tien luogo della coronazione dei
monarchi in Europa. L'ingresso di questo
tempio essendo assolutamente vietato a tutti
gl'infedeli, niuno lo descrisse, onde cercherò
di supplirvi.
</p>

<p>
Dopo avere attraversata una piazza irregolare
si entra nell'edificio, consistente in un
cortile al centro, nella moschea alla diritta,
e nella cappella dall'altro lato, ove trovasi il
sepolcro del santo. Questi edificj sono incrostati
di marmo dall'alto al basso, tanto le
pareti quanto il suolo.
</p>

<p>
Il cortile ha la figura d'un paralellogramo,
e da tre bande è circondato di portici. Nel
centro s'inalzano due pioppi, le cui frondi
ombreggiano tutto il cortile.
</p>

<p>
La moschea non è diversa da tutte le altre
moschee imperiali di Costantinopoli, vale a
dire che come quella di S. Sofia, è formata
di una gran cupola sopra un quadrato; ma
questa ha due particolari cose che la distinguono:
la prima che i piloni posti agli angoli
del quadrato sono assai sottili; che la cupola
è sostenuta da sei piloni cilindrici in forma
di colonne ai tre lati del quadrato; e che sul
muro del fondo si alza una mezza cupola formante
<span class="pagenum" id="Page_142">[142]</span>
una cappella ove trovasi il <i>mehereb</i>, o
nicchia dell'Imano: la seconda particolarità si
è che la tribuna del Sultano non è come nelle
altre moschee alla diritta del <i>mehereb</i>, ma
alla sinistra. I muri sono tutti incrostati di
rarissimi marmi; il suolo coperto di ricchi
tappeti, ed un gran numero di lampade e di
candelabri di cristallo e d'argento, ova di
struzzo, noci di cocco, ed altri minuti ornamenti
tutti guarniti di preziosi metalli e smaltati
de' più bei colori, vedonsi sospesi all'altezza
di sette in otto piedi.
</p>

<p>
Nel lato opposto al cortile trovasi una sala
ornata di tappeti e di soffà, e di varie iscrizioni
che ne ricoprono tutte le pareti. In una
piccola nicchia formata nella grossezza del
muro della sala viene custodito un pezzo di
marmo vergato bianco, e nero che ha l'impronta
del piede del Profeta; ed è quella ch'io vidi
meglio segnata in tutti i monumenti di tal genere
da me veduti ne' miei viaggi. Questa sala
è per così dire l'anticamera della cappella,
ove conservasi il sepolcro del santo.
</p>

<p>
La cappella illuminata da belle finestre
forma un piccolo tempio coperto di una elegante
cupola; le pareti sono coperte d'iscrizioni
<span class="pagenum" id="Page_143">[143]</span>
come quelle dell'anticamera, ed il catafalco
del santo posto in mezzo è coperto di una
ricca stoffa, e circondato da un cancello d'argento.
Dalla banda del capo evvi uno stendardo ripiegato
nel suo fodero, che è l'insegna distintiva del
discepolo del Profeta: nell'opposto lato trovasi
il pozzo da cui si attinge l'acqua con
un secchio d'argento che si beve con bicchieri
dello stesso metallo; e si vuole che quest'acqua
sia miracolosa.
</p>

<p>
Dopo aver lasciate nell'interno abbondanti
elemosine, ed altre alla porta sempre assediata
da qualche centinajo di poveri, non
molto incomodi a dir vero, perchè essendo registrati
non si presenta a chiedere l'elemosina
ai fedeli che il solo capo. Non lasciai di
visitare il sepolcro della madre dello sventurato
<i>Selim</i> III, che consiste in un piccolo tempio
incrostato di marmi preziosi, ed ornato al di
dentro ed esternamente da colonne e da mondanature
del più squisito gusto. Riceve la
luce da molte finestre con inferriate dorate;
ed ha in sul davanti un vestibolo sostenuto
da belle colonne di marmo screziato.
</p>

<p>
Osservai pure molte altre moschee famose
pel loro nome, ma di poco pregevole architettura.
<span class="pagenum" id="Page_144">[144]</span>
A lato alle moschee trovansi i sepolcri
de' personaggi illustri, le biblioteche, le
scuole, gli ospizj de' poveri, i <i>Khan</i> pei viaggiatori,
gli ospitali, ed altri pii stabilimenti, che
tutti furono già descritti da altri viaggiatori.
</p>

<p>
Ho pure voluto vedere una casa, nella
cui maggior sala sono disposti i mausolei di
una famiglia che possiede alcuni peli della
barba del Profeta, tesoro infinitamente più
prezioso di tutte le ricchezze dell'India. Questa
reliquia si espone alla pubblica venerazione
in una cappella situata di faccia ai mausolei.
Quand'io entrai, un ministro mi presentò
un piattello con un cuscinetto coperto di differenti
pezzetti di stoffa paonazza, che spargeva
un gratissimo odore: dopo avermi fatto
venerare il piattello, mi toccò a più riprese
gli occhi, la fronte, il naso e la bocca con
un capello steso sopra un pezzo di cera nera,
e recitando alcune preghiere ad ogni suo toccarmi,
mentre io mi teneva nel più esemplare
raccoglimento: dopo di che feci la mia
preghiera, e depositai l'offerta, che parve al
ministro abbastanza ragguardevole perchè si
degnasse esibirmi di ricominciare la ceremonia
del piattello, e del capello, che accettai di
<span class="pagenum" id="Page_145">[145]</span>
buon grado, come un singolar favore. Mi
diede in oltre una piccola bottiglia d'acqua
entro la quale erano stati bagnati i santi capelli,
e partii colmo di gioja. I capelli che mi
si fecero toccare erano alquanto rossicci, torti,
forti, della lunghezza di due dita traverse.
Avvezzo a riflettere su tutto quanto mi accadeva,
non potei in questa occasione dispensarmi
dall'ammirare il miracolo della divina
Provvidenza, che si degnò di rendere una
intera famiglia ricchissima col solo prodotto
d'una piccola ciocca di capelli!
</p>

<p>
All'indomani mi recai ad un'altra casa
ove si venera un pezzetto dell'abito del Profeta.
Una guardia di giannizzeri e di sceriffi
ne occupava la porta; la casa era piena di
donne, che d'ordinario vanno la mattina ad
adorare la reliquia, e molte vetture stavano
aspettando nella strada: mi fu detto che non
potrei entrare che dopo mezzogiorno; onde
mi trattenni in una vicina moschea fino all'ora
indicatami. Alla porta si distribuiscono
a modico prezzo piccole bottiglie dell'acqua
in cui si bagnò la reliquia.
</p>

<p>
Vuole l'usanza che si lascino le pantoffole
a' piedi della scala, ove trovasi uno sceriffo
<span class="pagenum" id="Page_146">[146]</span>
incaricato dì riceverle, e di restituirle quando
si esce. Si sale da prima in una camera irregolare
col palco assai basso, e fattavi la
preghiera si entra nella cappella della reliquia:
è questa una camera di dieci in undici
piedi in quadrato, bassa come un mezzanino,
che ha siccome le moschee il suo mehereb
con una finestra da ogni lato; il tutto coperto
di ricchi tappeti.
</p>

<p>
Sta entro al mehereb uno sceriffo, innanzi
al quale vedesi una piccola tavola coperta di
molte stoffe ornate di ricami assai ricchi, e
poste le une sopra le altre; l'estremità della
reliquia viene mostrata sotto ad una di tali
stoffe alla venerazione de' fedeli credenti. Malgrado
la religiosa oscurità della camera, ho
potuto osservare che la reliquia è un pezzetto
di grossa tela di lana di color nero, o bruno
cupo, e che non era posta in mezzo alla tavola,
ma alla diritta, onde siccome io suppongo,
preservarla dagl'innumerabili baci dei
divoti. Penetrati questi da un santo terrore,
e da profondo rispetto baciano senza troppo
riflettere una stoffa ove non è la reliquia, e
con questa innocente astuzia viene sottratta ad
un'infinità di toccamenti, che a lungo andare
<span class="pagenum" id="Page_147">[147]</span>
le arrecherebbero danno, e la insudicerebbero.
Alquanto più riflessivo, quantunque divoto come
gli altri, io baciai veramente la reliquia, applicandovi
le labbra, la fronte, e le guance;
ma in pari tempo ebbi l'avvedutezza di lasciare
una larga elemosina per compenso di
così straordinario servigio: Dio ne sia lodato!
</p>

<p>
Questa inapprezzabile reliquia, non meno
dei peli della barba del Profeta che aveva venerati
nel precedente giorno, non si espone
al pubblico culto che in tempo del Ramadan.
</p>

<p>
<i>El-saraya</i>, o serraglio, palazzo del Sultano,
può riguardarsi come un'altra città entro
Costantinopoli, tanti sono i palazzi, le case,
i terrazzi, i giardini che racchiude nel suo
vastissimo circondario. Io non vidi che due
porte in così grande circuito, le quali troppo
male corrispondono alla maestà del palazzo.
</p>

<p>
Una di queste, custodita dai bostangì, è
posta sopra un cortile, o piazza irregolare,
nella quale trovasi una zecca che io non ommisi
di visitare. La vite del punzone viene
mossa da tre uomini, ed un quarto colloca
la moneta sotto il conio. In altra casa dello
stesso cortile si conservano molte armi antiche
appese alle pareti.
</p>

<p>
<span class="pagenum" id="Page_148">[148]</span>
In fondo al cortile apresi un'altra porta
egualmente custodita dai bostangì, da eunuchi,
e da altri impiegati, che non mi permisero
d'inoltrarmi più a dentro. Vidi per altro
guardando per questa porta un secondo più
spazioso cortile, con molti terrazzi ed altri
edificj isolati: ed ecco tutto ciò ch'io posso
dire del serraglio del Gran Signore, che altronde
essendo stato tante volte descritto da
chi lo vide, o pretende d'averlo veduto, non
è bisogno ch'io soggiunga il poco che ne so.
Avrei bensì potuto ottenere la permissione d'introdurmi;
ma non volli impiegare il denaro
in così fatti oggetti, perchè se io avessi voluto
trattarmi colla magnificenza conveniente al mio
grado, avrei sacrificata all'ambizione quella
dolce indipendenza che aveva incominciato a
godere nella specie di oscurità da me scelta,
e dalla quale non desiderava di sortire. Per
tale motivo mi tenni lontano dalla corte, e
non mi presentai a Moussa Pascià mio amico
d'Alessandria, che allora era <i>Kaïmakan</i> del
gran Visir, ossia il primo funzionario dell'impero
in Costantinopoli quando il gran Visir
trovasi all'armata, siccome allora trovavasi
di fatto a quella di Adrianopoli: e sono ben
<span class="pagenum" id="Page_149">[149]</span>
sicuro ch'egli mi avrebbe ricevuto come un
suo caro fratello se avessi voluto farmi conoscere
alla corte.
</p>

<p>
Uscendo del serraglio attraversai la casa
del gran Visir, e vidi nel quartiere terreno
una vasta sala, in fondo alla quale vien posto
sopra un rialto il soffà di questo ministro in
occasione delle pubbliche udienze. La sala è
vasta, ma non conveniente a quest'uso.
</p>

<p>
La principale porta della casa consiste in
un arco semplicissimo in faccia alla muraglia
del serraglio, notabile per una torre, nella
quale recasi talvolta segretamente il Sultano
per vedere le pubbliche cerimonie del gran
Visir coi ministri stranieri, ec.
</p>

<p>
Il palazzo di <i>Costantino</i> trovasi nel centro
di Costantinopoli, e vien detto il vecchio serraglio:
io non potei vederne che le mura
che sono altissime; ed è abitato dalle donne
rilegate del serraglio.
</p>

<p>
Quasi tutte le strade di Costantinopoli sono
anguste e sporche. I marciapiedi alti quattro
o cinque piedi, mal lastricati ed incomodissimi;
onde andava quasi sempre a cavallo.
Le case hanno tante finestre che pajono
gabbie. Ho già detto che sono di legno dipinte
<span class="pagenum" id="Page_150">[150]</span>
con vivacissimi colori, o disposte senza
veruna regolarità. Ciò è cagione degli incendj
che ogni anno distruggono qualche quartiere
della città; ed in tempo della mia dimora
fui testimonio di due, che arrecarono gravissimi
danni: ma il fanatismo dei Turchi resiste
costantemente a così funeste esperienze,
e rifabbricano le nuove case com'erano
le incenerite, lasciando alla Provvidenza la
cura di conservarle. E per tal modo potrà
dirsi tra non molto tempo che la città di
Costantinopoli fu rifatta ben cento volte.
</p>

<p>
Ho vedute alcune botteghe di farmacisti
come in Europa, una strada d'argentieri,
e tutto un quartiere abitato da calderaj, di dove
uscii affatto stordito. Passai pure per una lunga
strada ove si vendono i vasellami di rame,
notabile per la quantità immensa delle merci,
e per la bella simmetria con cui vengono disposte
nei magazzini.
</p>

<p>
Costantinopoli è la sola città musulmana in
cui sianvi vetture. Quelle di cui io mi valsi
sono sospese sopra quattro ruote ben proporzionate,
cariche di dorature, coperte di
tela bianca o rossa, e tirate da un pajo di
cavalli guidati da un cocchiere a piedi a lento
<span class="pagenum" id="Page_151">[151]</span>
passo: sul di dietro della vettura si pone una
scaletta di legno che vien collocata alla portiera
quando si sale o si scende. I turchi non
adoperano domestici, e sembra pure che sdegnino
di servirsi delle vetture per girare la
città, non avendovi costantemente vedute che
donne.
</p>

<p>
Volli un giorno minutamente esaminare l'Ippodromo,
chiamato dai turchi <i>Admeïdan</i>. È
questa una piazza irregolare lunga all'incirca
duecento cinquanta passi, e larga cento cinquanta;
nel centro della quale s'inalza un
bell'obelisco egiziano di granito rosso, somigliante
alla guglia di Cleopatra in Alessandria;
ma meno alto, sebbene gli si diano sessanta
piedi d'elevazione: ogni facciata presenta una
linea perpendicolare di geroglifici assai grandi.
È sostenuto da quattro dadi di bronzo sopra
una base o piedestallo fatto di varj pezzi di
marmo grossolano mal lavorato, sul quale
furono scolpite diverse bizzarre figure in rilievo,
tutte in maestà, e del cattivo gusto
greco de' secoli di mezzo. Mi fu detto che
tali figure rappresentano i discepoli di <i>Gesù
Cristo</i>: ma ciò che non ammette dubbio è,
che questo piedestallo fa torto a così bel monumento,
<span class="pagenum" id="Page_152">[152]</span>
di cui presto o tardi ne cagionerà
la ruina, per esserne le parti affatto mal
legate.
</p>

<p>
A non molta distanza da questo obelisco
egiziano se ne vede un altro alzato dai Greci
ad imitazione del primo, che credo pure avere
le medesime dimensioni; ma essendo formato
di piccoli sassi di varie qualità e mal quadrati
minaccia ruina, e presenta un singolare contrapposto
di debolezza colla solidità dell'altro.
</p>

<p>
Trovasi presso a quest'obelisco un ospizio
pei poveri, minacciato da un giorno all'altro
di rimanere sepolto sotto le sue rovine.
</p>

<p>
Tra i due obelischi vedesi un terzo di colonna
di bronzo mancante della parte superiore.
Pretendesi che terminasse con tre teste
di serpenti, i di cui corpi s'avvolgevano tenacemente
intorno al fusto. Il bronzo è sottile
assai, ed essendo bucato in più luoghi, si
colmò di pietre l'interno vuoto. Il pezzo esistente
può essere alto dieci piedi.
</p>

<p>
Dopo avere esaminati i monumenti dell'Ippodromo,
mi diressi al S. O., facendo molte
strade. In una piccola piazza osservai stese a
terra due bellissime colonne di granito; e ne
vidi altre due più piccole di verde antico presso
<span class="pagenum" id="Page_153">[153]</span>
alla porta di una casa affatto eguale alle
altre. Vidi camminando molti mercati assai
ben provveduti, ma separati gli uni dagli
altri da lunghe strade affatto spopolate.
</p>

<p>
Finalmente giunsi al piede di un'alta torre,
coperta d'un cono assai acuto; ed è una di
quelle che formano il <i>Castello delle Sette Torri</i>
ove si custodiscono i prigionieri di Stato; e
come tale soleva ritenersi l'ambasciatore di
qualunque potenza che dichiarava guerra al
Sultano, e per questo solo motivo veniva imprigionato;
ma pare che quest'usanza sia omai
andata in desuetudine.
</p>

<p>
Scesi da cavallo, ed entrai nel primo cortile
del castello; ove ben tosto mi si presentò
un gran diavolo d'uomo con viso dispettoso;
cui avendo domandato il permesso di osservare
l'interno, n'ebbi un'assoluta negativa. Rimontai
subito a cavallo, ed uscii dalla porta della città
vicina alle sette Torri, volendo se non altro
formarmi qualche idea di questa fortezza osservandola
esteriormente; ma non vidi che un
confuso labirinto di torri e di mura le une
sopra le altre.
</p>

<p>
Piegando al nord al luogo delle mura della
città, esaminai le opere che difendono dalla
<span class="pagenum" id="Page_154">[154]</span>
banda di terra la capitale dell'Impero. I suoi
mezzi di difesa riduconsi ad una fossa quasi
affatto colmata, e ridotta a giardini; una prima
linea di mura assai bassa, a guisa di parapetto;
una seconda linea di più alte mura,
ed una terza linea interna ancora più alta, e
fiancheggiata da torri altissime.
</p>

<p>
Queste tre linee di muraglie a scaglioni,
coronate di feritoje hanno certa quale imponenza
perchè presentano tre ranghi di fuoco;
ma che non potrebbero resistere al fuoco ben
diretto dell'artiglieria del nemico, il quale
avrebbe inoltre il vantaggio di avvicinare le
sue artiglierie coperto dalle colline, e dalle
siepi dei giardini che vengono fino al piede
delle mura. Costantinopoli non sosterrebbe più
di otto giorni l'attacco di un'armata di terra.
Altronde in uno spazio molto considerabile tra
la porta di <i>Adrianopoli</i>, e quella di <i>Top</i>,
come pure in un'altra parte tra quest'ultima
porta ed il castello delle Sette Torri, i tre
ordini di mura sono affatto ruinati, e rimpiazzati
da una sola, che sembra piuttosto una
semplice muraglia d'un ricinto, che un bastione
di una immensa città. Tutto il rimanente
delle mura cade pure in rovina.
</p>
</div>

<div class="chapter">
<p>
<span class="pagenum" id="Page_155">[155]</span>
</p>

<h2><a id="caplii"></a>
CAPITOLO LII.
</h2>

<div class="blockquote">
<p>
<i>Cisterna di Filossène. — Colonna di Costantino. — Mercato
delle donne. — Bezesteinn,
o grande Bazar. — Quartiere del
Fanale. — Alai Kiksoe del Sultano. — Punta
del serraglio. — Riva del Mar di
Marmara. — Caserma de' bombardieri. — Casa
di piacere del Sultano. — Illuminazione
del Ramadan. — Festa del Beyrom,
o della Pasqua. — Acque di Costantinopoli. — Carattere
dei Turchi. — Divertimenti. — Donne. — Clima.</i>
</p>
</div>

<p>
La Cisterna di Filossène fatta a' tempi di
<i>Costantino</i> per provvedere di acqua la città,
ora non è più che un arido sotterraneo, in
cui si formò una filatura di seta. Vi si scende
per una cattiva scala che mette capo in un
luogo quasi oscuro, sostenuto da più centinaja
di colonne, e tutto ingombro dalle macchine
destinate a filare e torcere la seta, i
cui fili presso che invisibili in luogo così
<span class="pagenum" id="Page_156">[156]</span>
poco illuminato, dividonsi orizzontalmente tra
gli ordini delle colonne, in maniera che non si
può fare un passo senza arrischiare di romperne
delle centinaja; onde rendesi necessaria una
guida per girare in questo labirinto.
</p>

<p>
Preceduto da questa, e seguito dalle mie
genti ordinate una dietro l'altra come una
compagnia di ciechi, io girai questa specie
di sotterraneo, che adesso serve ad usi così
diversi da quello cui fu in origine destinato.
La volta appoggiata sulle colonne ha di tratto
in tratto alcune aperture che adesso fanno le
funzioni di abbaìno, e furono aperture per
attinger l'acqua.
</p>

<p>
Ogni colonna è formata di due fusti posti
l'uno sull'altro senza verun mastice: il fusto
inferiore in vece di capitello, porta uno
zoccolo largo un piede all'incirca, sul quale
si alza il fusto superiore, cui tien luogo di
capitello un'informe figura somigliante ad un
cono rovesciato. Le colonne sono d'un marmo
grossolano la cui superficie va sciogliendosi.
La terra ed i rottami che fino a certa epoca
gettavansi per le finestre, hanno colmata quest'immensa
cisterna fino a due terzi dell'altezza
delle colonne inferiori. La mia guida
<span class="pagenum" id="Page_157">[157]</span>
mi disse, che queste colonne sono più di
quattrocento, benchè nella descrizione non se
ne contino che dugento dodici: ma la guida
deve aver ragione, perchè calcola le colonne
inferiori e le superiori. Gli operai chiusi in
questa sotterranea officina hanno un cattivo colore
ed un ributtante aspetto.
</p>

<p>
Uscito da questa caverna passai presso alla
colonna di <i>Costantino</i> fatta di molti pezzi di
porfido rosso, ad eccezione delle parti superiore
ed inferiore, che sono formate con sassi
di affatto diversa natura, lo che fa torto al
resto del monumento. La colonna comincia a
disfarsi.
</p>

<p>
Non dimenticai di visitare il mercato ove
si vendono le donne d'ogni colore. È questo
un vasto cortile circondato di ammattonati alti
tre in quattro piedi, sui quali espongonsi le
schiave, e di camerini ove il compratore fa
entrare la donna che ha scelto per osservarla
più minutamente. Quand'io vi andai era il
giorno di Pasqua, e non si teneva mercato.
Il luogo è chiuso e ben custodito, e si dice
che i cristiani non possono entrarvi.
</p>

<p>
Il gran Bazar, dello <i>el Bezestein</i>, è magnifico,
dividendosi in molte strade tutte coperte
<span class="pagenum" id="Page_158">[158]</span>
di volte altissime, che ricevono la luce
dagli abbaìni. Alcune di queste contrade vengono
esclusivamente occupate dai mercanti di
stoffe di seta riccamente provveduti; in altre
non vedonsi che gioje e materie preziose; per
ultimo le altre offrono un'infinita varietà di
magazzini di ogni genere, di armi, di pelliccie,
di bardature, di tele dell'Indie, di
tele di cotone e di lana, di libri, sebbene in
poca quantità, di oriuoli, e di prodotti di
tutte le parti del mondo. Vi osservai in particolare
de' bellissimi brillanti, ed una tazza
d'oro col suo coperchio egregiamente lavorata.
Vi si trovano armi turche ricchissime, ma
assai pesanti.
</p>

<p>
Io cercava nelle botteghe de' libraj la storia
dell'impero Ottomano in lingua turca; e me
ne fu offerto un esemplare, diviso in due
volumi, uno de' quali era affatto nuovo, e
l'altro vecchio, pel valore di ottanta piastre:
ne volli dare sessanta, ma non si volle rilasciarmelo
a questo prezzo, avrei potuto acquistarlo
con poche piastre di più, ma per essere
un volume vecchio, ed in un paese così
frequentemente esposto alla peste, prendeva
con ripugnanza oggetti ch'erano stati adoperati
<span class="pagenum" id="Page_159">[159]</span>
da altre persone: e per tale motivo rinunciai
di buon grado a tale acquisto.
</p>

<p>
Il Quartiere della città abitato dai Cristiani
greci chiamasi il <i>Fanale</i>. In questo quartiere
trovansi le case del Patriarca e delle principali
famiglie di questa nazione. Nell'attraversarle
osservai alcune case d'un buon aspetto,
ma senza lusso esterno. Quella del <i>principe
Suzzo</i>, nominato allora ospodaro di Valachia
non distinguesi dalle altre. È vietato ai
Greci il dipingere esteriormente le loro case
con vivaci colori, dovendo farlo con colori
cupi; lo che dà loro una cotal aria di tristezza
e di monotonia che dispiace.
</p>

<p>
Durante il mio soggiorno a Costantinopoli
m'imbarcai tre volte per visitare le rive del
circondario.
</p>

<p>
La prima volta noleggiai una scialuppa per
andare al terrazzo del Sultano posto in sulla
riva presso al porto, fuori del ricinto del
serraglio.
</p>

<p>
Questo belvedere, detto <i>Alàï Kiesk</i>, consiste
in una piccola casa quadrata, tutt'intorno
alla quale gira una galleria sostenuta
da colonne di marmo, chiusa soltanto da cortine
di grossa tela. Entrai senza trovare veruna
<span class="pagenum" id="Page_160">[160]</span>
persona: il suolo era coperto di tappeti, il
palco ornato di pitture, di dorature, ed il
soffà montato in argento massiccio, ma senz'altri
ornamenti, e senza mondanature; è largo
quanto un letto, ed aveva un materasso grossolano
coperto con una tela turchina; innanzi
al soffà vedesi una fontana di marmo, ma
senz'acqua.
</p>

<div class="figcenter"><a id="fill-160" href="images/ill-160.jpg">
  <img class="border" src="images/ill-160.jpg" alt="MONUMENTO ANTICO NEL SERRAGLIO DEL GRAN SIGNORE
A COSTANTINOPOLI" /></a>
</div>

<p>
Continuai ad osservare dalla scialuppa la
punta del serraglio, ove sono molti belvederi
coperti quasi tutti di fitte gelosie, ch'io supposi
essere gli appartamenti estivi delle sultane.
Questi terrazzi sono di diverse altezze, e
senza apparente simmetria; e vidi presso uno
di tali edificj delle colonne di una breccia
preziosa. Entro al serraglio ed a poca distanza
dalla punta trovasi un'antica magnifica
colonna, che può avere circa sessantadue piedi
d'altezza; ma è posta in luogo tanto rimoto
che non può vedersi dagli occhi profani,
onde non potè prima d'ora essere descritta
da veruno viaggiatore: e soltanto in occasione
dell'ultimo attacco degl'Inglesi, essendo
stati ammessi gli Europei nell'interno del serraglio
per regolarvi il servigio della batteria
spagnuola, fu disegnato questo monumento,
<span class="pagenum" id="Page_161">[161]</span>
che il rispettabile marchese d'Almanara ebbe
la gentilezza di comunicarmi<a class="tag" id="tag4" href="#note4">[4]</a>.
</p>

<p>
La seconda volta ch'io m'imbarcai fu per
esaminare la fronte della città dalla banda
del mare di Marmara, che presenta un prospetto
veramente magnifico e straordinario di
una sorprendente quantità di case e di edificj
d'ogni sorte, che stendonsi a perdita d'occhio
lungo le rive di questo mare.
</p>

<p>
Ho già fatto osservare che la punta che mette
capo alla bocca del porto viene formata dal
serraglio circondato da una semplice muraglia
merlata con loggie, terrazzi e giardini posti
in diverse distanze.
</p>

<p>
Al di fuori il piede di questa muraglia
vien difeso da una linea di batterie da campagna
costrutte nell'indicata epoca sotto la
direzione degli ambasciatori di Francia e di
Spagna, il generale <i>Sebastiani</i>, ed il marchese
d'Almanara. Queste batterie sostenute
da quelle delle opposte rive del porto e del
Bosforo, assicurano il serraglio da ogni insulto
dalla parte del mare. Io non vidi sulle
<span class="pagenum" id="Page_162">[162]</span>
mura del serraglio che una sola batteria;
chiamata <i>batteria degli Spagnuoli</i>, la quale
fu nell'interno del serraglio servita dagli individui
di questa nazione; ciò che prova l'estrema
confidenza del Gran Sultano.
</p>

<p>
Queste mura sono perfettamente simili a
quelle che circondano la città in riva al mare.
Nell'ultima batteria del serraglio posta a mezzodì
vidi alcuni antichi cannoni turchi di
una colossale grossezza, alcuni de' quali hanno
sette ed otto bocche minori intorno alla grande
centrale; e gli altri un piede di diametro:
questi servono a tirare palle di sasso, preparate
ed ammucchiate presso ad ogni pezzo.
Questi grandi cannoni stanno sul suolo senza
carro per tirare a fior d'acqua; di modo che
qualsiasi bastimento toccato da uno di questi
projetti deve necessariamente colare a fondo.
Ma perchè queste pesantissime macchine non
possono muoversi, difficilmente possono cogliere
oggetti mobili. Il rimanente delle mura al di
là del serraglio non si trova già più nel medesimo
stato di difesa.
</p>

<p>
M'imbarcai l'ultima volta il primo giorno
di Pasqua ad oggetto di osservare il fondo
del porto.
</p>

<p>
<span class="pagenum" id="Page_163">[163]</span>
Tutti i bastimenti ottomani avevano spiegato
il loro paviglione, ma nessuno era pavesato,
ed una perfetta calma rendeva inutili i
paviglioni. Vi contai circa trenta tra vascelli,
fregate e corvette, di cui venti disponibili, e
dieci scialuppe cannoniere.
</p>

<p>
Ammirai il bel frontispizio della caserma
de' bombardieri, presso alla quale facevansi
delle salve di allegrezza con una linea di
mortaj.
</p>

<p>
Dopo essere passato in faccia alla moschea
al quartiere d'<i>Eyoub</i>, ed a varie case di piacere
del Sultano, trovai il canale del porto,
ristretto e diviso in più canali tra le isole a
fior d'acqua, e coperto di giunchi. Di là il
battello entrò in un canale d'acqua dolce,
che deriva da un villaggio detto Belgrado,
tre ore lontano della strada; indi essendo passato
sotto due ponti di legno poco discosti
uno dall'altro, scesi a terra per vedere una
delle case di piacere del Sultano posta a destra
del canale, un'ora circa di cammino
distante dal luogo del mio imbarco. È questa
formata di varie casucce, e di un bellissimo
terrazzo con colonne di marmo; i palchi hanno
ricche dorature: il centro della gran sala è
<span class="pagenum" id="Page_164">[164]</span>
ornato da una bella fonte, e da un canto vedesi
il soffà del Sultano consistente in un
materasso ed alcuni origlieri rossi ricamati
d'oro posti sopra un rialto, e coperti dal
padiglione ottomano in forma di cortina.
</p>

<p>
Il terrazzo trovasi di fronte ad una cascata,
nella quale l'acqua si precipita sopra gradini
in forme di conchiglia per tutta la larghezza
del canale che può essere di circa settanta
piedi: al di sotto vedesi uno stagno quadrato
ove cade l'acqua da un secondo ordine di
gradini. Vedonsi entro allo stagno tre pergolati
isolati assai gentili, ed in faccia al terrazzo
una fonte che imita la figura della
colonna dei serpenti dell'Ippodromo, e getta
l'acqua per la bocca dei serpenti.
</p>

<p>
In fondo al canale trovasi una fontana di
marmo rozzamente lavorata, ed alquanto più
sotto ancora un'altra in forma di gran vaso.
</p>

<p>
Dall'alto della caduta il canale si presenta
in retta linea fino a ragguardevole distanza,
mantenendo costantemente la stessa larghezza.
Due filari di pioppi ne orlano le due sponde.
</p>

<p>
Questo luogo altra volta chiuso, resta ora
aperto al pubblico, ma in uno stato di deplorabile
deperimento, non essendo frequentato
<span class="pagenum" id="Page_165">[165]</span>
dal Sultano presente, il quale lo vide una
sola volta. Vi sono alcune case ove alloggia
un corpo di bostangì, presso alle quali vedonsi
pochi cannoni che servono per esercitare
gli artiglieri. Le guardie mi accolsero gentilmente,
e servirono anche il mio seguito di
caffè. Il canale si scarica in un'angusta valle
chiusa tra montagnette incolte. Questo luogo
vien detto <i>le acque dolci</i>.
</p>

<p>
S'impiegò un'ora ed un quarto per tornare
allo sbarco di Costantinopoli quantunque la
barca assai leggiera, ed armata di quattro
remi facesse più di una lega per ora.
</p>

<p>
Nelle notti classiche del Ramadan le moschee
sono illuminate, e magnifica è l'illuminazione
delle moschee imperiali, e sopramodo
bella quella di S. Sofia. In questa circostanza
soltanto può aversi una perfetta idea
di questa immensa cupola; perchè la luce che
v'entra di giorno non basta a far rilevare la
grandezza dell'edificio. Molte migliaja di lumicini
posti lungo le cornici, sulle mondanature
e le parti saglienti dell'interno, altre
migliaja sospesi alle volte, ed una infinità di
lampade di cristallo e di vetro di varia grandezza,
fanno assai meglio comprendere la maestà
<span class="pagenum" id="Page_166">[166]</span>
di questo tempio che la luce del sole; e confesso
che io non ne ebbi una compiuta idea
fino all'istante che lo vidi illuminato.
</p>

<p>
Mi riuscì pur nuova la maniera di spegnere
tanti lumi. Molti uomini con grandi ventagli
di penne agitano l'aria, e ad ogni colpo spengonsene
dieci, dodici, venti, benchè distanti
otto o dieci piedi dal ventaglio; di modo che
in pochi istanti tutto il tempio ritorna oscuro.
</p>

<p>
Mentre consumansi tanti lumi nelle moschee,
ed anco sopra le torri ove non servono
a nulla, non se ne trova un solo nelle strade,
ingombre di nero fango, ed in mezzo a
case ordinariamente dipinte di oscuri colori,
che rendono ancora più cupa l'atmosfera; la
luna non rischiara parecchie notti del Ramadan,
e le profonde tenebre che regnano in
tal tempo in tutte le strade mal selciate, più
o meno ripide, e sempre bagnate, le fa incomodissime,
quantunque si abbia seco una
o due lucerne; perchè quelle adoperate comunemente
dagli abitanti essendo coperte di
tela rendono una così debole luce, che appena
distinguonsi le persone che le portano;
e la quantità di queste pallide luci che si
vedono andare da un luogo all'altro come
<span class="pagenum" id="Page_167">[167]</span>
sospese in così bassa regione dell'aria, le fa rassomigliare
ad una danza di spettri. In tempo di
notte non ho mai incontrato donne per istrada.
</p>

<p>
Terminato il Ramadan l'ultimo giorno di
novembre, si celebrò la Pasqua il 1.º di decembre.
Il Sultano fece la festa alla moschea
<i>Ahmed Dieamisti</i>, secondo praticarono i suoi
predecessori. Desiderando di vedere il suo seguito,
volli preventivamente prender posto
nella moschea, perchè S. Altezza entra nella
tribuna per di fuori; onde recatomi a quattr'ore
del mattino in un'altra moschea vicina
per fare la preghiera pasquale allo spuntar
del sole, venni in appresso a quella d'<i>Ahmed</i>,
ove trovai nel cortile due o tremila donne,
pochi uomini, alcuni soldati bostangì, i giannizzeri,
ed i cavalli del Sultano e del suo seguito.
Prima che terminassero le cerimonie la
strada era già affollata di gente, oltre due
file di giannizzeri. Questi avevano l'ordinario
loro abito, ed i bostangì avevano dei caftan
rossi con lunghe berrette dello stesso colore.
Una dozzina di giannizzeri avevano in dosso
una specie di pianeta grigia, ricamata d'argento.
Io mi posi nell'angolo interno della
porta. Un certo numero di <i>capigi bascialà</i>
<span class="pagenum" id="Page_168">[168]</span>
sfilarono, vestiti di grandi <i>caftan</i> con finte
maniche pendenti per di dietro, foderate di
ricche pellicce, ed esternamente tessute d'oro
ed avevano bellissimi cavalli riccamente bardati.
</p>

<p>
I personaggi d'alto rango avevano in capo
doviziosi turbanti di cerimonia, a guisa di
cono troncato e rovesciato, alto circa un piede
e mezzo, tutto guernito di mussolina.
</p>

<p>
Molti ufficiali, e grandi impiegati del serraglio
uscirono in appresso con magnifici cavalli;
indi il <i>Scheih el-Islam</i>, o Mouftì circondato
dai suoi <i>Oulems</i> o Dottori.
</p>

<p>
Gli tennero dietro dieci o dodici cavalli di
apparato del gran Sultano, con bardature coperte
di brillanti e di altre pietre preziose;
ed in particolare ricchissime erano la briglia
e le staffe di uno di questi cavalli. Alcuni
altri avevano sulla sella a destra uno scudo
del diametro di due piedi, ed a sinistra una
sciabla, ricchissima d'oro e di gemme.
</p>

<p>
Volgendomi dall'altro lato vidi passare a
cavallo <i>Moussa Pacha Kaimakan</i> del gran Visir
in mezzo a quattrocento in cinquecento ufficiali,
impiegati, e soldati tutti a piedi, che
quasi lo portavano in aria. Avendomi conosciuto,
mi salutò graziosamente, e continuò
<span class="pagenum" id="Page_169">[169]</span>
la marcia volgendo il capo per vedermi; ed
uscendo dalla porta mi salutò di nuovo con
un leggiero affettuoso sorriso, lo che fece tanta
sensazione, che molti ufficiali dei giannizzeri
chiesero alle mie genti notizia di me, dicendo
che non avevano ancor veduto il sorriso
sulle labbra di questo Catone Musulmano.
Mi spiacque assaissimo che le circostanze non
mi avessero acconsentito di andare ad abbracciare
un così affettuoso amico; ma perchè
questo riconoscimento avrebbe contrariato il
mio piano di condotta, ebbi bastante forza per
oppormi alle affezioni del mio cuore, e soffocare
le passioni, che in simile circostanza
avrebbero potuto vincere altri assai da più di
me. In fatti potevo io, dopo aver resistito
alle affettuose istanze, ed alle energiche persuasioni
del mio più caro amico Mulley Abdsulem,
e di suo fratello Mulley Solimano, abbandonarmi
all'affetto che mi legava a Moussa
Pascià, e forse rimanere oppresso dagli onori
onde poteva ricolmarmi in meno di ventiquattr'ore?....
No: perdonatemi, caro amico:
so che in quest'istante mi aspettate; ma io
vi fuggo: domani abbandonerò Costantinopoli.
</p>

<p>
Seguiva il Kaimakan un corpo di bostangì
<span class="pagenum" id="Page_170">[170]</span>
a piedi: allora risuonò il grido di <i>viva</i> e comparve
il Sultano a cavallo, ma coperto dai
grandissimi pennacchi di sei in otto ufficiali
che lo circondavano. Per altro potei vederlo in
volto, e fargli un saluto, cui egli gentilmente
corrispose: la sua tinta mi parve assai pallida
e sparuta: aveva un bel caftan color rosso, ma
la ricchezza, ed il lampeggiare della rosa e
del pennacchio di brillanti che ornavano il
suo capo, richiamarono come cosa affatto straordinaria
e di una sorprendente ricchezza, tutta
la mia attenzione.
</p>

<p>
Seguivano il sovrano tre grandi ufficiali,
uno de' quali portava un altissimo turbante ricco
di una rosa e di un pennacchio eguali a quelli
del turbante che il Sultano aveva in capo; gli
altri due un turbante ciascheduno della dimensione
e forma ordinaria. Tutti questi turbanti
appartengono a S. Altezza che ne pone
in capo ora uno ora l'altro secondo vuole il
rituale delle ceremonie della moschea.
</p>

<p>
Venivano in seguito a cavallo i grandi personaggi
dell'Impero con vesti e turbanti ordinarj,
e senza verun segno distintivo: mi fu
detto essere questi il fiore della nobiltà musulmana,
i figli, i nipoti dei principi, ec.
<span class="pagenum" id="Page_171">[171]</span>
Finalmente chiudeva l'accompagnamento un
corpo di soldati a piedi.
</p>

<p>
I turbanti del Kaimakan, del gran Visir, e
del Reis Effendì avevano il distintivo di un ricamo
d'oro nella mussolina. Notai molti grandi
ufficiali negri di orrendo aspetto, vestiti ed
equipaggiati così riccamente come gli altri.
</p>

<p>
Il capo degli eunuchi neri aveva sul turbante
lo stesso distintivo del gran Visir. Tutti
i principali personaggi avevano a lato un domestico
o impiegato che portava avvolto in
ricco drappo un turbante di ordinaria grandezza,
che sogliono porsi in capo in tempo
della preghiera nella moschea invece di quello
di ceremonia.
</p>

<p>
I Turchi ne' tempi del Ramadan e della
Pasqua hanno costumanze diverse dagli altri
musulmani. Ho di già fatto osservare che nelle
notti del Ramadan non illuminano le strade,
e che nelle feste di Pasqua non fanno corse
di cavalli nè finte guerre, nè giuochi pubblici
come negli altri paesi soggetti all'islamismo:
tutte le dimostrazioni nelle pubbliche allegrezze
riduconsi a passeggiare gravemente da uno all'altro
luogo, a visitarsi a vicenda, a mangiare
il più che si possa, ed a tirare in determinate
ore colpi di cannone nel porto.
</p>

<p>
<span class="pagenum" id="Page_172">[172]</span>
Ho veduti i vasti depositi delle acque potabili
di Costantinopoli, le quali tutte derivano,
attraversando il quartier nord-ovest
della città, dal distretto di <i>Belgrado</i>, villaggio
popolato pressochè di soli Greci, siccome
tutte le terre del circondario.
</p>

<p>
Trovansi in questo distretto, in tre diversi
luoghi, tre grandi muraglie, che chiudendo
le valli da una montagna all'altra, formano
vasti serbatoj delle acque piovane. Queste dighe
vengono dai Turchi dette <i>Bent</i>.
</p>

<p>
Il più gran Bent è lontano tre leghe all'incirca
da Costantinopoli, e può avere cento
sessanta piedi di lunghezza sopra, e quindici
di grossezza nel piano superiore con una grande
scarpa, che ne accresce considerabilmente la
grossezza inferiore: è formato di pietre tagliate
ed ottimamente conservato; ma perchè non
era peranco cominciata la stagione delle pioggie
non aveva che le acque d'un piccolo ruscello.
</p>

<p>
A non molta distanza di questo Bent trovasi
il secondo fabbricato dalla sultana Validè,
madre di Selim III. La muraglia che abbraccia
quasi tanto spazio come il precedente, è
più solidamente costrutta, perchè appoggia le
<span class="pagenum" id="Page_173">[173]</span>
due estremità a due solide roccie: sgraziatamente
però fu data poca base alla scarpa, per
cui a lungo andare potrebbe cedere al peso
delle acque.
</p>

<p>
Negli acquedotti che conducono l'acqua dei
bent a Costantinopoli si cercherebbe invano la
grandiosità e la magnificenza delle opere romane
dello stesso genere, ma non lasciano
di essere generalmente fatti con bastante solidità.
L'acquedotto di <i>Giustiniano</i> posto nel
greco villaggio di <i>Pirgos</i> ha fino tre ordini di
archi gli uni sopra gli altri di marmo di nicchi;
ma la sua costruzione mostra il decadimento
delle arti all'epoca in cui fu fatto: i
piloni sono troppo pesanti, gli archi strettissimi,
e di diversa luce in larghezza ed in
lunghezza come se fatti fossero senza preventivo
disegno, e senza calcolare le spinte degli
uni sugli altri.
</p>

<p>
Non molto lontano da questo è l'altro inalzato
dal Sultano <i>Solimano Canouni</i>, che io
non vidi abbastanza vicino per poterne dare
sicura notizia.
</p>

<p>
Alquanto più sopra di <i>Pirgos</i> trovasi un
antico acquedotto fabbricato dai Greci: l'arditezza
degli archi, e la bellezza della sua
<span class="pagenum" id="Page_174">[174]</span>
costruzione provano per conto delle arti la
superiorità della prima sulla seconda epoca:
ma questo bel monumento, da molti secoli
affatto trascurato, è già sensibilmente danneggiato
nella parte più alta.
</p>

<p>
Per ultimo andai a visitare un quarto acquedotto
fatto recentemente dai Turchi in faccia
al Bosforo, presso a <i>Bouyoukdere</i>; i di cui
archi fatti sull'andamento di quelli di Giustiniano,
sono però alquanto più regolari.
</p>

<p>
Questi acquedotti formano colle loro projezioni
degli angoli colle sinuosità delle montagne,
ove i condotti sono posti a terra.
</p>

<p>
Il distretto di Belgrado è tutto sparso di
basse montagne coronate di belle foreste, che
stendonsi a ragguardevole distanza, e per
quanto mi fu detto, abbondano di selvaggiume.
</p>

<p>
Il carattere dei Turchi è grave; e direi
anzi melanconico. Confrontandolo con quello
degli Arabi, credo di poter asserire, che se
gli uni e gli altri giugnessero all'incivilimento
europeo, gli Arabi avrebbero il carattere dei
Francesi, ed i Turchi quello degl'Inglesi.
</p>

<p>
Le belle arti sono talmente proscritte dai
paesi musulmani, che un Turco si crederebbe
avvilito se suonasse un istromento, se, fuorchè
<span class="pagenum" id="Page_175">[175]</span>
nelle preghiere, cantasse o danzasse. Essi
quasi non conoscono la costumanza di adunarsi
in grandi conversazioni per ingannare il
tempo. Le donne affatto escluse dal commercio
degli uomini, non possono colla naturale
dolcezza del loro sesso correggerne i feroci costumi,
e spargere la piacevolezza nella società.
L'ignoranza quasi assoluta in cui versano i
Turchi delle lingue d'Europa, e le limitatissime
loro corrispondenze all'estero, li privano
delle notizie di quanto accade su questo vario
e grande teatro; onde riguardano con occhio
d'indifferenza le vicende politiche di questa
bella parte del globo. Finalmente la mancanza
di libri, e di maestri per imparare le scienze
fisiche, e le innumerabili scoperte degli ultimi
secoli, li privano di quelle interessanti cognizioni,
che sole potrebbero operare il loro incivilimento.
</p>

<p>
Queste cause unite alla precaria esistenza di
un governo dispotico: a quello stato di diffidenza,
e dirò meglio, a quello stato di
guerra, in cui deve trovarsi ogni paese ove
il culto de' governanti è diverso da quello di
quasi tutti i governati; a quelle false idee di
felicità che ogni turco riceve nella sua prima
<span class="pagenum" id="Page_176">[176]</span>
fanciullezza; fanno sì che quantunque incapace
di aprire il suo cuore ad una libera innocente
allegrezza, si creda non pertanto felice,
ed inoltre più valent'uomo allorquando
più si avvicina allo stato de' bruti. Passare
l'intero giorno seduto nella più assoluta inazione
fisica o morale, fumando la pipa, e
prendendo caffè ed altre droghe; ubbriacarsi
coi liquori, o con pillole d'oppio; esaurire
le forze fisiche e morali con replicati eccessi
di godimenti naturali, o contro natura: questi
sono i piaceri che formano la felicità dei
Musulmani; i quali se degnansi talvolta di
porgere attenzione ad uno qualsiasi spettacolo,
non è se non quando loro presenti l'immagine
degli oggetti de' loro unici piaceri.
</p>

<p>
Di fatti i Turchi non sono privi di spettacoli;
ma quali spettacoli! Quantunque la
loro musica non abbia armonia, offre alcune
dolci modulazioni; ma trovasi mescolata con
tante dispiacevoli discordanze, che non può
a lungo andare soffrirsi: e per tal motivo appunto
sogliono d'ordinario avere un buffone
che di tratto in tratto eseguisce una danza o
una ridicola indecente pantomima, terminando
sempre col rappresentare un uomo ubbriaco.
</p>

<p>
<span class="pagenum" id="Page_177">[177]</span>
Hanno pure de' ballerini la di cui abilità
si ristringe al camminare con misura, a fare
una semplice contradanza, rapide giravolte,
movimenti e pantomime della più sfacciata
indecenza, camminando in giro l'uno dietro
l'altro col capo imbacuccato in una parrucca
a lunghissimi capelli, avendo in mano
i crotali o castagnette di metallo; e tutto ciò
eseguendosi nel più sgraziato modo che immaginar
si possa. Ho veduto alcuni di questi
danzatori fare delle pantomime nelle quali rappresentavano
le più schifose e lascive attitudini.
Hanno ancora le ombre chinesi colle
quali rappresentano orrende lubricità.
</p>

<p>
Tali sono gli spettacoli dei Turchi, cui i
grandi, i dotti e lo stesso gran Visir non vergognansi
di essere spettatori.
</p>

<p>
Io sono stato testimonio d'un giuoco di
forza assai curioso: un uomo girando rapidissimamente
a suono di musica, si attaccava
alla cintura un gonnellino, che la velocità
del giro faceva spiegare in figura di campana
o di ombrello; levavasi in appresso la camicia
senza sbottonarsi il farsetto che la copriva,
divideva in più treccie la ciocca de' capelli
del suo capo, e prendendo a volo una dopo
<span class="pagenum" id="Page_178">[178]</span>
l'altra molte sciable nude che gli presentava
un suo compagno, attaccava ogni impugnatura
ad una delle sue treccie, e lo vidi in
tal modo attaccarne dodici o quattordici, che
per la rapidità de' giri, venivano a formare
un cerchio o disco orizzontale intorno al suo
capo: in appresso prendeva un'altra sciabla
ignuda coi denti, ne collocava alcune altre
in altre parti del suo corpo, non saprei in
qual modo, finchè trovavasi tutto coperto di
sciable nude. Continuando a girare colla medesima
rapidità senza interrompimento, sguainò
una sciabla, e la mise nella guaina colla
stessa facilità, e con una sorprendente destrezza.
Allora si levò le sciable ad una ad
una per darle al suo compagno, si levò il
gonnellino, si rimise la camicia senza sbottonarsi
il farsetto, e dopo più di un'ora e
mezzo di rapidissimi giri, il compagno terminò
questo bizzarro spettacolo coprendolo
con una gran pelliccia: precauzione necessaria
per impedire che non soffrisse passando
da così violento moto allo stato di quiete.
</p>

<p>
A Costantinopoli vengono strettamente custodite
le donne di alto rango: ma le plebee
sortono sole a loro piacere: nelle strade, nei
<span class="pagenum" id="Page_179">[179]</span>
<i>bazar</i>, nelle cappelle, ai cimiterj, e sulla
spiaggia del mare, in qualunque ora del
giorno s'incontrano tante femmine che uomini.
Tale libertà in così popolata capitale, circondata
di giardini, di colli e di boschi, deve
singolarmente favorire il libertinaggio; che infatti
è in questa città grandissimo. Malgrado
il denso velo che le dovrebbe coprire le
donne hanno quasi sempre il volto scoperto,
perchè ne dilatano in modo i fori destinati al
solo uso della vista, che a traverso di tali
aperture si vede quasi interamente la loro fisonomia.
</p>

<p>
Malgrado la sua distanza dell'equatore il
clima di Costantinopoli è assai dolce, perchè
trovasi al livello del mare, difeso dai venti
settentrionali delle montagne di Belgrado, ed
affatto aperto al Sud ov'è il mare di Marmara;
di modo che quantunque sia sensibile
la diversità delle stagioni, non vi si conoscono
gli estremi tanto incomodi negli altri
paesi posti nella medesima latitudine di questa
città.
</p>

<p>
Avevo disposto ogni cosa per osservare l'eclissi
del sole del 29 novembre; e salii per
tale oggetto sopra una torre, ma le nuvole
si opposero al mio desiderio.
</p>
</div>

<div class="chapter">
<p>
<span class="pagenum" id="Page_180">[180]</span>
</p>

<h2><a id="capliii"></a>
CAPITOLO LIII.
</h2>

<div class="blockquote">
<p>
<i>Stato attuale della Turchia. — Barbarie dei
Turchi. — Giannizzeri. — Stravaganze di
questo corpo. — Bostangì. — Cannoniere
e bombardieri. — Altre truppe. — Il gran
Signore. — Pascià ribelli. — Tesoro pubblico. — Venalità
degl'impiegati. — Disperazione dei popoli.</i>
</p>
</div>

<p>
L'impero ottomano è un colosso composto
d'una bizzarra mescolanza di parti eterogenee
affatto inconciliabili: di Turchi, di Tartari,
di Arabi, di Greci cattolici, di Greci scismatici,
di Cofti, di Drusi, di Mamelucchi, di
Giudei, e di altre razze affatto diverse le une
dalle altre di costumanze, di religione, di opinioni,
non convenendo in altro che nel profondo
inveterato odio che si portano: tali sono
gli elementi che compongono quest'immensa
massa.
</p>

<p>
I Cristiani perduti in altri tempi dietro le
quistioni scolastiche, gli Arabi divisi dallo stesso
motivo, e privi di una costituzione che assicurasse
<span class="pagenum" id="Page_181">[181]</span>
la successione al trono del Califfato,
aprirono, per una deplorabile apatia le porte
a quella irruzione di <i>Tartari</i> quasi selvaggi,
che successivamente distrussero il trono degli
Abassidi, e di Costantino, fondando sulle loro
rovine l'impero della Mezza-luna.
</p>

<p>
Il caso, che gli aveva fatte cominciare
le loro conquiste nell'Asia allora dominata dai
successori di Maometto, rese maomettani questi
Tartari idolatri: se avessero invasa prima l'Europa,
essi sarebbero adesso Cristiani; perchè
ogni culto appoggiato alla sublime idea di un
essere supremo ed unico deve egualmente convincere,
e soggiogare l'uomo idolatra.
</p>

<p>
Ecco ciò che ha resi, ed ancora non cessa
di rendere i Turchi affatto stranieri alle costumanze
d'Europa; se si fossero convertiti alla
fede cristiana, sarebbero diventati Europei.
</p>

<p>
Perchè i Califfi Abassidi accolsero le arti e
le scienze, che le irruzioni de' Vandali avevano
scacciate dall'Europa, questi Tartari trovarono
colla religione gli elementi della civiltà, di
cui ne presero a bella prima una leggier tinta,
ma i di cui progressi furono in pari tempo
contrariati da alcuni dommi, che proscrivendo
le belle arti, stabilendo la dottrina del fanatismo,
<span class="pagenum" id="Page_182">[182]</span>
e proclamando odio ed aversione
ad ogni individuo opposto all'islamismo, li veniva
a privare degli elementi del buon gusto;
e facendo loro riguardare come inutili i mezzi,
e le combinazioni dell'umana saggezza, li
privava dei vantaggi di un'intima comunicazione
cogli Europei che soli potevano istruirli.
Queste cause aggiunte all'estrema diversità che
esiste tra le lingue dell'Occidente e dell'Oriente,
all'effeminatezza che addottarono nell'istante
medesimo in cui si videro possessori di
sufficienti capitali per soddisfare alla propria
sensualità, e per ultimo alla mancanza d'educazione
dei loro principi, che passano sempre
dalla solitudine di un <i>Harem</i> al trono ottomano,
paralizzarono i loro progressi verso l'incivilimento.
</p>

<p>
Perciò, quantunque musulmano, sono costretto
di confessare, che i Turchi sono ancora
barbari: ne chiedo perdono a coloro che sono
di opinione contraria; ma quando vedo una
nazione, che non ha la più piccola idea del
diritto pubblico, e dei diritti dell'uomo; una
nazione che appena conta in mille un solo individuo
che sappia leggere o scrivere; una nazione
presso di cui non esiste garanzia delle
<span class="pagenum" id="Page_183">[183]</span>
proprietà individuali, e nella quale la vita degli
uomini è continuamente in balìa dell'arbitrio;
una nazione finalmente, che si ostina di
chiudere gli occhi per non vedere la luce, e
che scaccia da sè la fiaccola dell'incivilimento
che gli si mostra in tutto il suo splendore, per
me sarà sempre una nazione di barbari. Che
gl'individui ond'è formata abbiano abiti di seta
e ricche pelliccie, che stabiliscano fra di loro
un ceremoniale, mangino, bevano, fumino
ogni giorno cento diverse mescolanze, che si
lavino e si purifichino tutte le ore; non lascierò
per questo di ripetere; <i>questi sono
barbari</i>.
</p>

<p>
Vero è che trovansi in corte alcuni personaggi,
i quali avendo imparate le lingue d'Europa,
ne hanno pure addottata in segreto la
civiltà, almeno in parte; ma il numero è infinitamente
piccolo, paragonato alla massa della
nazione.
</p>

<p>
Concorre pure un'altra cagione a tenere i
Turchi nell'attuale stato di barbarie. Gli Arabi
avevano il dominio di mezzo il mondo,
quando furono soggiogati dai Turchi; i quali
diventati perciò padroni dello stendardo del
Profeta, dovettero credersi invincibili. Le vittorie
<span class="pagenum" id="Page_184">[184]</span>
ottenute in Europa contribuirono a confermarli
in tale opinione, che malgrado le
disfatte avute negli ultimi tempi, si propagò
di una in altra generazione. Questa superiorità
che si arrogano sulle altre nazioni, li move a
guardare con sommo disprezzo chiunque non
è Turco. Nè gli ambasciadori esteri si lascino
illudere dalle apparenze di deferenza e di
rispetto che potessero ricevere in Turchia: io
conosco gli uomini della mia religione più che
tutt'altri, e posso francamente asserire, che
il Turco unisce alla barbarie ed all'orgoglio
musulmano l'orgoglio e la barbarie particolari
della propria nazione.
</p>

<p>
Tale orgoglio gli fa preferire alle altre professioni
quella della milizia: egli è soldato per
la sua religione, perchè ogni musulmano deve
esserlo; ma lo è pure per iscelta essendo il
mestiere più utile, e quello che apre la porta
all'indipendenza, ed al dispotismo.
</p>

<p>
Non è perciò da credersi che il soldato
Turco sia un uomo vestito ed armato in un
modo uniforme e determinato, un uomo soggetto
a certe leggi, a militar disciplina, nudrito
e pagato dal pubblico tesoro, come in
Europa: egli non è altrimenti tale. Ogni individuo
<span class="pagenum" id="Page_185">[185]</span>
qualunque volta ne lo voglia si arma
di una o due pistole, d'un <i>khandiar</i> o grande
coltello, e di qualunque altr'arma a suo capriccio,
e dice: <i>Io sono soldato.</i> Si attacca
in allora a qualche divisione di Giannizzeri,
ad un Pascià, ad un Agà, o a qualche altro
ufficiale che acconsente di riceverlo al suo servigio:
e quando poi è stanco di far il soldato
getta le sue armi, dicendo: <i>io più non sono
soldato</i>; e niuno lo molesta, o gli rimprovera
la sua diserzione.
</p>

<p>
I giannizzeri possono riguardarsi come il
principal nervo della forza ottomana. Il celebre
<i>Reis Effendì</i> nel suo trattato della milizia ottomana
ne conta nell'impero quattrocentomila,
e pargli che verun'altra nazione possa presentare
un'egual forza, ch'egli chiama <i>uniforme</i>.
Ma cosa è il giannizzero? È un calzolajo,
un artigiano qualunque, un contadino, un
facchino, che dà il suo nome ad una divisione
di giannizzeri, detta <i>orta</i>. Alcune di queste orta
non contano più d'un migliajo di uomini,
altre venti, o trentamila.
</p>

<p>
Quando il nome d'un uomo è scritto nella
lista, si obbliga a presentarsi qualunque volta
l'orta si dovrà riunire. Ma sarà egli fedele
<span class="pagenum" id="Page_186">[186]</span>
alla promessa?... Ciò dipende dalle
circostanze, o dalle combinazioni dell'interesse
individuale nell'istante in cui viene chiamato.
Non nego che i giannizzeri non abbiano alquanto
di ciò che si dice <i>spirito di corpo</i>, pregevole
pregiudizio quando non sia troppo esclusivo:
ma ciò non basta per consigliargli ad ubbidire
alla chiamata de' loro capi, se vi si opponga
il loro personale interesse, che è sempre la
molla principale delle loro azioni. Quindi allorchè
trovano utile il motivo della chiamata,
prendono subito le armi e si presentano; nel
contrario supposto o non si movono, o si presentano
soltanto per formalità, tornando subito
tranquillamente a casa loro.
</p>

<p>
Se trattasi di adunar l'orta per fare qualche
tumulto, o ribellione, tutti accorrono,
perchè tutti sono sicuri della vittoria, o del
saccheggio. Lo stesso non accade quando trattasi
di andar contro ad un nemico straniero;
perchè in caso urgente il governo trovasi
costretto di proclamare che il <i>Sainjaàk Scherif</i>,
ossia lo stendardo del Profeta sarà portato
all'armata, onde riscaldare in tal modo il
fanatismo religioso, che deve tener luogo dei
sentimenti d'onore e dell'entusiasmo patriottico,
che non esiste.
</p>

<p>
<span class="pagenum" id="Page_187">[187]</span>
Questa risorsa politica non lascia di dare
qualche vantaggioso risultamento, chiamando
maggior numero di uomini intorno a questo <i>palladio</i>,
che i maomettani sogliono riguardare
come un sicuro pegno della vittoria. Ma perchè
lo zelo religioso va di età in età facendosi
minore; quando non sia secondato da
un interesse personale diretto ed immediato,
gli effetti di questo stratagemma saranno sempre
minori. L'ultima volta che uscì di Costantinopoli
il <i>Sainjeak Scherif</i> si credeva di
vederlo seguito da trenta o quarantamila
giannizzeri, ma non lo accompagnarono che
tremila. Questo così famoso corpo non è
dunque paragonabile alle guardie nazionali degli
stati Europei, nè ad altro corpo qualunque
organizzato e disciplinato; e non può riguardarsi
che come una <i>leva in massa del popolo</i>.
Le vittorie de' giannizzeri negli andati tempi
non furono che il risultamento di una grande
massa di uomini armati sopra popolazioni disarmate,
o sopra masse più piccole ed egualmente
male organizzate. Oggi che la tattica
militare ha combinati i più piccoli mezzi per
calcolare i risultati con una quasi certezza
morale, chiara cosa è che le truppe turche
<span class="pagenum" id="Page_188">[188]</span>
non potranno opporre una costante resistenza
ad un corpo di truppe europee meno numeroso
ma meglio disciplinato. Non farò parola
di qualche caso particolare che può fare eccezione
alla regola, perchè ci condurrebbe ad
un'analisi, ed a disamine affatto straniere al
mio argomento.
</p>

<p>
I giannizzeri hanno delle particolari costumanze
che meritano di essere conosciute.
</p>

<p>
I trofei militari più rispettati da questa
truppa sono le pentole di cuojo nelle quali
fanno cuocere la vivanda, che consiste in riso
condito col butirro, detto dai Turchi <i>pilaw</i>.
Queste pentole, oggetto della più alta venerazione,
allorchè vengono trasportate da un
luogo all'altro, ottengono da tutti coloro che
trovansi sulla strada le dimostrazioni di rispetto
che devonsi al principe; e guai a colui
che non si affretta di ossequiarle: egli sarebbe
all'istante punito dalla guardia che le accompagna.
Sono queste il punto d'unione di ogni
divisione di giannizzeri; al campo si portano
con grande apparato ornate d'orpello e di
altre inezie; e se un'orta ha la disgrazia di
perdere le sue marmitte, viene riguardata
come un corpo disonorato.
</p>

<p>
<span class="pagenum" id="Page_189">[189]</span>
Quando i giannizzeri vanno con affettata premura
a ricevere le razioni, si può essere sicuri
che l'orta è soddisfatta; e per lo contrario
è una prova di malcontento quando vi
si recano con aria di non curanza. Se poi
arrivano a non presentarsi alle distribuzioni,
allora convien pensare ad ogni modo a soddisfarli,
onde impedire le imminenti violenze.
</p>

<p>
Quando sono estremamente malcontente le
divisioni dei giannizzeri, portano le loro marmitte
innanzi al palazzo del Sultano, e le
pongono sotto sopra la terra. A questo segnale
di sedizione i giannizzeri si armano e si adunano
per dettare la legge al governo, chiedendo
le teste dei ministri o capi dello stato,
che vengono loro accordate all'istante senza
verun esame, o destituendo lo stesso Sultano
come fecero poc'anzi collo sventurato Selim III.
E finchè questa indisciplinata milizia non abbia
riprese le sue marmitte, tutta la città trovasi
in disordine e piena di spavento.
</p>

<p>
Quando il Sultano accorda pubbliche udienze
agli ambasciatori, per dar loro un'alta
idea della sua potenza fondata sulla soddisfazione
delle sue truppe, si fanno prima dell'udienza
distribuire le razioni ai giannizzeri che
<span class="pagenum" id="Page_190">[190]</span>
accorrono tumultuariamente per riceverla in
presenza dell'ambasciatore. Nello stesso modo
per dare ai ministri delle corti straniere una
idea della giustizia sovrana, il gran Visir giudica
alcune cause in loro presenza; come per
dispiegare innanzi ai loro occhi la magnificenza
imperiale, li ammettono ad un banchetto
col gran Visir, coprendoli di ricche
pelliccie, mentre ne vengono date altre meno
preziose alle persone addette all'ambasciata.
</p>

<p>
È in conseguenza dell'importanza delle marmitte
nel corpo de' giannizzeri, che il nome
turco de' capi delle orta equivale a distributore
della zuppa. Tutti i militari di questo
corpo portano sopra la fronte attaccata alla
berretta di gala una placca d'ottone, entro
la quale pongono un grossolano cucchiajo di
legno di cui si servono per mangiare il riso,
e che viene a formare una parte essenziale del
loro uniforme.
</p>

<p>
Le persone incaricate in alcune circostanze
del castigo de' giannizzeri sono i <i>distributori
dell'acqua</i>, i quali camminano armati di un
bastone fornito di lunghe coreggie.
</p>

<p>
Ogni orta possiede alcune tavolette maggiori
di un piede quadrato, che vengono portate
<span class="pagenum" id="Page_191">[191]</span>
in cima ad un bastone e scarabocchiate di pitture
emblematiche dell'orta. Queste tavolette
accompagnano le marmitte.
</p>

<p>
Quando l'orta marcia in campagna, le marmitte
sono accompagnate da alcuni giovani
affatto coperti di grandi haik, cui si dà il titolo
di <i>el Harem</i>. Riguardandole come una
specie di talismano, e di sacro pegno, hanno
sempre la scorta d'una guardia particolare,
che sta in una tenda vicina a quella delle
marmitte; e queste guardie non fanno verun
altro servigio, nè vengono sottoposte ad alcun
lavoro; ed i giannizzeri dell'orta si farebbero
uccidere tutti per difenderli e salvarli dalle
mani del nemico; perchè la perdita delle marmitte
è ciò che di più obbrobrioso può accadere
ad un'orta.
</p>

<p>
I giannizzeri passano a capriccio da una
all'altra divisione.
</p>

<p>
Risulta dal fin qui detto, che i giannizzeri
lungi dall'essere le truppe del sovrano, non
sono che una inquieta e rivoluzionaria milizia
che si fa giustizia colle proprie mani, anche
contro il principe a cui serve.
</p>

<p>
È vero che alcuni giannizzeri ricevono
fino dalla fanciullezza una specie d'educazione
<span class="pagenum" id="Page_192">[192]</span>
militare: ma tanto è limitato il loro numero
che nulla influisce sulla massa generale del
corpo. Altrettanto può dirsi della loro disciplina,
ed organizzazione nelle caserme di Costantinopoli.
</p>

<p>
Per contrabilanciare la potenza dei giannizzeri,
i Sultani armarono gl'impiegati dei loro
giardini, delle loro case di piacere, e ne fecero
una specie di guardie del corpo col nome
di <i>bostangì</i>, ossia giardinieri; cui sono affidate
le loro persone. Questo corpo composto
di alcune migliaia d'uomini, ha resi ai loro
Sovrani molti importanti servigi: ma nelle ribellioni
d'ordinario si uniscono al giannizzeri,
che sono più forti; e questo contrappeso diventa
allora inutile al Sovrano, come sì è
veduto nella rivoluzione che balzò dal trono
lo sventurato Selim III.
</p>

<p>
Il corpo de' cannonieri e bombardieri è formato
di quarantotto compagnie bene organizzate;
ma perchè sulle batterie trovansi ancora
varj carri antichi con ruote di tavole
poco atte al maneggio principalmente delle
grosse colubrine, di que' cannoni di mostruoso
calibro stesi a terra per tirar palle di sasso,
e di quegli altri cannoni di più bocche; non
<span class="pagenum" id="Page_193">[193]</span>
possiamo farci una troppo vantaggiosa idea
della loro scienza, perchè s'impiegano nel
servigio di pezzi quasi inutili uomini e munizioni,
che più utilmente sarebbero impiegati
nel servigio di pezzi ben montati di un discreto
calibro.
</p>

<p>
Il rimanente delle truppe che compongono
le forze ottomane in tempo di guerra, sono
squadroni più o meno numerosi di genti armate
mandati dalle provincie agli eserciti; gli
avventurieri volontari che vogliono far fortuna,
i fanatici di buona fede, e quelli che
hanno interesse di parerlo; e per ultimo il
contingente di uomini armati che alcuni possessori
di feudi sono obbligati di mandare al
campo.
</p>

<p>
Tutto ciò forma una mescolanza, una così
strana confusione, che nel fondo un'armata
turca non è diversa da un ammasso di orde
arabe, e quindi incapace di produrre assai
vantaggiosi risultati. Se a tanta irregolarità
s'aggiungano i grossi equipaggi che i Turchi
si tiran dietro, e l'immensa quantità di domestici
e d'impiegati non combattenti che
seguono l'armata, potremo formarci un'idea
dell'estrema difficoltà di dare a così pesanti
<span class="pagenum" id="Page_194">[194]</span>
e disordinate masse la precisione richiesta dai
movimenti militari di una campagna.
</p>

<p>
Il governo di Costantinopoli penetrato della
verità di questa osservazione, volle rimediare
al male formando nuove milizie organizzate e
disciplinate all'usanza europea: ma perchè
questa novità offendeva l'amor proprio dei
giannizzeri, che avrebbero perduta l'indipendenza;
mentre erano, ed ancora sono al presente
i veri despoti dell'impero; si ribellarono
sacrificando alla conservazione della propria
potenza forse le più utili teste dell'impero,
e deponendo il sultano <i>Selim</i> III: deplorabile
trionfo dell'anarchia militare, che
ritardò due secoli l'incivilimento dei Turchi.
Il Sultano Mustafà successore di <i>Selim</i><a class="tag" id="tag5" href="#note5">[5]</a> è
dotato di ottime qualità: ma che può fare il
migliore de' Sultani finchè sarà signoreggiato
da una milizia così rivoltosa come i Giannizzeri?
Qual ministro oserà aprire la bocca dopo l'orrenda
catastrofe di cui fu testimonio? Credo
dunque di poter conchiudere che i Turchi non
possono da se medesimi incivilirsi.
</p>

<p>
<span class="pagenum" id="Page_195">[195]</span>
Quando si ode ricordare negli altri paesi il
nome del Gran Signore, ci figuriamo un despota
la cui parola è una legge, e che non
prende consiglio che da' suoi capricci. Quanto
siamo ingannati! non avvi al mondo uno schiavo
più schiavo del Gran Signore; i suoi passi,
i suoi movimenti, le sue parole in tutto il
corso dell'anno, in ogni evento della vita,
sono misurati e determinati dal codice della
corte; non può far più nemmeno di quanto
è prescritto; ed è ridotto a far la parte di
vero automa, le di cui azioni sono regolate
come risultamenti meccanici, dal codice, dal
Divano dell'Olema, e dai Giannizzeri. Sarà coperto
di brillanti, inebriato d'incensi, circondato
da adoratori come il <i>gran Lama</i>, o
come una vivente divinità: ma la sua esistenza
non sarà punto diversa da quella di
una macchina, e come tale sarà sempre riguardato
con somma indifferenza dai popoli
che non possono da lui sperare nè bene nè
male, poichè il potere trovasi in mani subalterne,
come lo feci osservare in parlando
della caduta di <i>Selim</i>, e della elevazione al
trono di Mustafà, avvenimento riguardato con
perfetta indifferenza nelle provincie turche ch'io
scorrevo.
</p>

<p>
<span class="pagenum" id="Page_196">[196]</span>
Questa indifferenza dei popoli verso il sovrano
è una delle primarie cagioni che agevolano,
e favoreggiano le ribellioni de' Pascià
nelle provincie. Tutti sanno quanti anni sonosi
sostenuti <i>Diezzav</i>, <i>Paswan Oglou</i>, <i>Kadi
Agà</i> ec. ed intanto vediamo <i>Mehemed Ali</i>
in Egitto, <i>Couchouk Ali</i> in Siria, <i>Moustapha
Pascià</i> in Bulgaria<a class="tag" id="tag6" href="#note6">[6]</a>, <i>Ali Pascià</i> in Albania,
<i>Ismail Bey</i> in Romelia, e molti altri di minor
rango, che sotto ad un'aria di subordinazione
al sovrano sono affatto indipendenti,
non facendo verun caso dei firmani della Porta
quando non favoriscono i loro interessi.
</p>

<p>
Un principe ridotto a tanta subordinazione
dovrebbe essere cancellato dalla lista dei sovrani;
poichè l'impero trovasi sempre in mani
subalterne o mercenarie, mentre quello cui si
accorda il supremo titolo è il più insignificante
ed inutile personaggio del governo: egli
non vede nè ascolta de' suoi sudditi che il
solo gran Visir, e passa i suoi tristi giorni
tra le donne e gli eunuchi; straniero, si può
dire a tutti gli atti d'amministrazione, perchè
<span class="pagenum" id="Page_197">[197]</span>
ogni cosa dev'essere ordinata dal gran Visir
o dal Divano. Il potere del gran Signore
si riduce quindi a zero. Solo a Marocco trovasi
il vero modello del dispotismo.
</p>

<p>
Le mani mercenarie che governano l'impero
turco vengono ricompensate delle loro cure
con ricchezze proporzionate alla loro ambizione:
ma le rendite dell'impero vanno ogni
anno diminuendo per cagione delle ribellioni
che stendonsi d'una in altra provincia: Pascià
precedentemente nominati poco o nulla mandavano
al tesoro pubblico: i tributi della Siria
vengono assorbiti dal Pascià di Damasco sotto
pretesto delle spese occorrenti per la carovana
della Mecca, e nel presente anno (1807) il
governo gli aveva inoltre mandate, sulle sue
istanze, alcune migliaja di borse per le spese
della guerra difensiva contro i <i>Wehhabiti</i>, i
quali andavano di mano in mano sempre più restringendo
i limiti del dominio ottomano, togliendogli
ogni giorno qualche parte di provincia. Le
rivoluzioni dalla Servia, della Moldavia e della
Valacchia occupate dai Russi<a class="tag" id="tag7" href="#note7">[7]</a>, la separazione
<span class="pagenum" id="Page_198">[198]</span>
delle reggenze barbaresche, finalmente
le scandalose dilapidazioni del Pascià e degli
altri impiegati turchi, hanno terminato di
esaurire il tesoro. In tale stato di cose i grandi
impiegati di corte non percepiscono gli appuntamenti
annessi alle loro cariche, onde si procurano
coll'intrigo il danaro che non ricevono
dal tesoro.
</p>

<p>
In Turchia è permessa la vendita degl'impieghi,
ma in ragione che l'impero si ristringe,
diminuiscono anche gl'impieghi: è però vero
d'altra banda, che se diminuisce il numero
degl'impiegati, cresce in proporzione quello
degli aspiranti; e la concorrenza ne accresce
il prezzo; lo che torna press'a poco lo stesso
per i cortigiani ma non per gli sgraziati popoli,
perchè coloro che pagarono il doppio
ed il triplo l'acquisto dell'impiego, si credono
egualmente autorizzati a duplicare e triplicare
le avanie. I popoli reclamano e si lagnano
altamente, ma i loro pianti non si ascoltano,
perchè il frutto di queste subalterne esazioni entrano
nel prossimo anno in mano degl'impiegati
di corte. Lo sdegno e la disperazione armano i
popoli, che vengono poi chiamati assassini e
ribelli: se lo stato ha bastanti forze per farli
<span class="pagenum" id="Page_199">[199]</span>
rientrare in dovere, come spesso accade, si
sparge il sangue di molti infelici, e le cose rimangono
nello stato di prima; ma l'impero perde
sudditi e ricchezze; onde poi crescono i bisogni
della corte, e per conseguenza le avanie.
Questi mali diventano ogni giorno maggiori.
</p>
</div>

<div class="chapter">
<h2><a id="conclusione"></a>
CONCLUSIONE.
</h2>

<div class="blockquote">
<p>
<i>Partenza per Bucarest in Valacchia. — Itinerario. — Adrianopoli. — Monte
Emo. — La
Bulgaria. — Rouscouk. — Il Danubio. — Bucarest.</i>
</p>
</div>

<p>
Il mercoledì 2 decembre del 1807 secondo
giorno della Pasqua dei Musulmani, Ali Bey
andò nel sobborgo di Pera, di dove partì
alla volta di Bucarest in Valacchia il 7 decembre,
accompagnato da un Tartaro.
</p>

<p>
Allorchè partì da Costantinopoli desiderava
ancora di accrescere le sue cognizioni con nuovi
viaggi; ma non aveva ancora determinato quali
paesi avrebbe visitati. Fidò quindi le sue carte
ad un amico, cui permise di pubblicare dopo
<span class="pagenum" id="Page_200">[200]</span>
alcuni anni, incerto, se arrivato a Bucarest,
prenderebbe la strada d'Oriente, d'Occidente
o del Settentrione.
</p>

<p>
Mandò da Bucarest il suo itinerario di Costantinopoli,
che soggiungiamo compendiato.
</p>

<p>
Il 7 decembre alloggiò nel villaggio di <i>Konchouk
Charmagi</i> in riva ad un lago formato
dal mare di Marmara.
</p>

<p>
Il giorno 8 passò per <i>Bonyouk Charmagi</i>,
<i>Coruhourgas</i>, <i>Boadas</i>, fermandosi pochi momenti
a <i>Selivria</i>, terra più grande delle altre
posta sopra un piccolo scalo del mar di
Marmara, con alcune moschee. Tutti questi
villaggi sono abitati da pochi Turchi, e dai
Greci più numerosi, che sembrano esservi
alquanto meglio trattati che altrove.
</p>

<p>
Il 9 attraversò <i>Kinikli</i>, e si fermò a <i>Djiorio</i>,
città di mediocre grandezza, ove sonovi alcune
moschee. Il 10 passò a lato a <i>Karrestan</i>, e
pernottò nel villaggio di <i>Bourgas</i>; di dove,
dopo avere attraversato <i>Baba-Eski</i>, entrò l'11
in Adrianopoli. Questa grande città è posta
al N. di una vasta campagna circondata da colline,
sopra una delle quali trovasi parte della
città: contiene molte moschee, alcune belle
case, strade ben selciate, un grande <i>bazar</i>
<span class="pagenum" id="Page_201">[201]</span>
formato da più strade coperte, e fornito di
botteghe d'ogni specie; ed ha un bel ponte
sopra la Marissa, ragguardevole fiume che traversa
la città. Adrianopoli è cinto da un parapetto
di terra con una palizzata al di dentro,
ed una piccola fossa esternamente. Vi si
trovava allora il gran Visir, generalissimo
dell'armata ottomana. Osservò per altro, che
v'erano pochissimi soldati, e che le strade
erano solitarie. Gli fu però detto che osservasse
un accampamento fuori di città. E per
tal modo stando il quartier generale de' Turchi
ad Adrianopoli, trovavasi più di sessanta leghe
lontano dalle armate attive.
</p>

<p>
Ali-Bey si fermò poche ore in questa città,
ed andò lo stesso giorno a Moustafa Bacha
ove trovò un drappello di soldati, che sembravano
piuttosto un branco di banditi.
</p>

<p>
Vide il dodici molti villaggi abitati dai Greci,
e dormì a <i>Karapannar</i>, villaggio musulmano
assai popolato. Il 13 dopo esser passato
per <i>Zaara</i> e per <i>Kenaanlek</i>, ove fu invitato a
cena dal governatore, viaggiò tutta la notte,
nella quale soffrì assai per una terribile burrasca
di vento, neve e pioggia; indi giunse a
<i>Schipka Balcana</i>, piccolo villaggio posto ai
<span class="pagenum" id="Page_202">[202]</span>
piè del <i>Balcàn</i>, o monte <i>Emo</i>, ove dovette
trattenersi due giorni prima di poter esporsi
al passaggio della montagna allora coperta da
grande quantità di nevi.
</p>

<p>
Il 16 traversò la montagna, lo che non gli
sarebbe riuscito di fare, se non fossero stati
mandati prima alcuni cavalli di posta per aprirgli
la strada. Giunto sull'opposto lato del
monte passò per un villaggio detto <i>Bedjene</i>,
le di cui case di legno erano per metà sepolte
nella neve alta quasi quattro piedi, e continuando
la scesa si fermò a <i>Kaproa</i>, le di
cui case sono fabbricate parte di sasso, e parte
di legno. La catena dell'Emo che forma il
confine tra la Romelia, e la Bulgaria, essendo
coperta di neve non permise ad Ali-Bey
di fare veruna osservazione.
</p>

<p>
Il 17 passò per <i>Derroba</i> e giunse a mezzo
giorno a <i>Terranova</i>, città posta sul pendio di
due montagne, ed attraversata da un grosso
fiume. Vide molti giardini e vigne, alcune case
assai belle, ed alcuni <i>bazar</i> coperti, ma il
suolo era tutto coperto di neve.
</p>

<p>
Di là venne a <i> Poulicraïschte</i> villaggio, le
di cui case sotterranee non s'inalzano più di
mezzo piede sopra il livello del suolo, ed i
<span class="pagenum" id="Page_203">[203]</span>
cui abitanti tanto uomini che donne si vestono
di sole pelli di montone.
</p>

<p>
Piccolissime sono le donne di Bulgaria, e
di grazioso aspetto finchè sono giovanette; ma
tosto passata l'adolescenza ingrassano a dismisura.
Gentili sono i fanciulli, ma tanto piccoli
che pajono scimie. Gli uomini portano l'impronta
della schiavitù che li opprime: continuamente
tiranneggiati dalle esazioni della soldatesca,
trovansi nella trista necessità di nascondere
sotto terra ciò che vogliono sottrarre
alla rapacità ed alla violenza.
</p>

<p>
Dopo aver passato il 18 a mezzogiorno il
fiume Yantra che ha molta rapidità e molte
acque, andò a <i>Rouschouk</i> grande e forte città
situata sulla destra del Danubio.
</p>

<p>
Il Pascià Moustafà<a class="tag" id="tag8" href="#note8">[8]</a> avendo esaminate le
carte del nostro viaggiatore, ordinò di lasciarlo
passare: quindi s'imbarcò la stessa notte sopra
un battello a sei remi, ed attraversato in trentacinque
minuti quel maestoso fiume, sbarcò
a <i>Djíourjoi</i> piccolo castello difeso da una vasta
fortezza, allora occupata da un corpo di
<span class="pagenum" id="Page_204">[204]</span>
truppe sotto gli ordini d'un altro Pascià; ed
era questo il più avanzato posto dei Turchi.
</p>

<p>
I passaporti di Ali-Bey vennero di nuovo esaminati;
ma il <i>Diouan</i> Effendi cui spettava l'esame,
aveva conosciuto in Alessandria Ali Bey,
onde veduto appena il suo nome sul Firmano,
gridò: <i>non v'è più nulla da osservare,
io conosco Alì Bey</i>; e fatti gli elogi del viaggiatore,
gli mandò una gran <i>cana</i>, dando ordine
di preparargli i cavalli. In tal modo Alì
Bey uscì dall'impero ottomano il sabato 19
dicembre 1807 allo spuntar del sole.
</p>

<p>
Dopo dieci ore di cammino arrivò ad un
villaggio ove trovavansi alcuni esploratori russi,
uno de' quali lo accompagnò fino all'avanguardia
dell'armata che occupava una linea
di alture e di piccoli ridotti al di là d'un
vasto fiume i di cui ponti erano stati distrutti.
Ali Bey lodasi dalle gentilezze usategli dagli
ufficiali Russi. Fu in seguito scortato fino ad
un villaggio più vicino a Bucarest, ove fu assai
ben accolto dal generale che lo lasciò
partire alla volta di Bucarest, ove giunse a
notte assai inoltrata. Oppresso dalle fatiche di
così disastroso viaggio dovette fermarsi due giorni
per riposare, nel qual tempo gli prodigarono le
<span class="pagenum" id="Page_205">[205]</span>
più cortesi cure il Console Russo Bahmatiet,
ed il Cavaliere Kiriko Console generale della
stessa nazione. Ali Bey non sa esprimere la
sua riconoscenza verso il generale Ulanius,
l'arcivescovo Diothitheos, i due luogotenenti
del principe Ipsilanti, e gli altri Bojardi della
Valacchia.
</p>

<p>
<i>Bucarest</i> è una grande città di un aspetto
campestre assai grazioso: le sue strade sono
larghe, diritte e lastricate di legno; basse sono
le case con vaste porte per dare accesso
alle vetture che vanno fino alla scala. La sua
popolazione si presume di sessanta in settanta
mil'abitanti. Conta trenta tra chiese e cappelle
greche; e la cattedrale situata sopra un'altura
è piccola ma bella. Eranvi, oltre l'arcivescovo,
alcuni altri prelati.
</p>

<p>
Benchè il rito dominante sia il Greco, vi
sono anche dei cristiani degli altri riti, provveduti
di chiese e di preti.
</p>

<p>
Il governo civile è tra le mani di due <i>Kaömakan</i>,
o luogotenenti del principe Ipsilanti, assistiti
da un consiglio di dodici Bojardi. Fu
detto al nostro viaggiatore che la Valacchia
conta un milione e mezzo di abitanti. Più
della metà di questa provincia è circondata
<span class="pagenum" id="Page_206">[206]</span>
dal Danubio, e bagnata da molti fiumi. Il
suolo assai fertile è sparso di montagne selvose
abbondanti di selvaggiume. Vi sono miniere,
ed infine tutto quanto può desiderarsi di vedere
unito in un paese posto al 45º di latitudine.
Si assicura, dice Ali Bey, che il clima
è sanissimo, e che le rendite dello Stato
ammontano a quattro milioni di piastre.
</p>

<p class="pad2 center large">
<span class="smcap">Fine del tomo quarto ed ultimo.</span>
</p>
</div>

<hr class="silver" />

<div class="somm">
<p>
<span class="pagenum" id="Page_207">[207]</span>
</p>

<h2 class="nobottom"><a id="indice" href="#indfront">
INDICE</a></h2>
<p class="title">DELLE MATERIE<br />
CONTENUTE IN QUESTO TOMO QUARTO.</p>

<table class="indice" summary="">
 <tr>
  <td colspan="2" class="center"><a href="#capxliv"><span class="smcap">Capitolo XLIV.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Haram, ossia Tempio musulmano nel luogo dell'antico tempio di Salomone</i></td> <td class="pag">Pag. 5</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capxlv"><span class="smcap">Cap. XLV.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Viaggio al sepolcro di Davide, e ad altri sepolcri. — Viaggio al monte Oliveto. — Al sepolcro d'Abramo ad Hébron. — Al presepio di Cristo a Betlemme. — Al sepolcro della Vergine. — Al Calvario ed al sepolcro di Cristo. — Sinagoga de' Giudei. — Descrizione di Gerusalemme</i></td> <td class="pag">16</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capxlvi"><span class="smcap">Cap. XLVI.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><span class="pagenum" id="Page_208">[208]</span></td>
 </tr>
 <tr>
  <td><i>Ritorno a Giaffa. — Tragitto ad Acri, e descrizione di questa città. — Il monte Carmelo. — Viaggio a Nazaret. — Notizie intorno ai monaci di terra Santa</i></td> <td class="pag">34</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capxlvii"><span class="smcap">Cap. XLVII.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Viaggio a Damasco. — Monte Tabor. — Mare di Galilea. — Fiume Giordano. — Paese vulcanizzato. — Damasco. — Popolazione. — Grande moschea. — Bazar o mercati, e manifatture</i></td> <td class="pag">45</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capxlviii"><span class="smcap">Cap. XLVIII.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Acque di Damasco. — Cristiani. — Commercio, prodotti, clima. — Razze dei cavalli. — Abiti. — Donne. — Sanità. — Scuole. — Governo. — Fortificazioni. — Bedovini di Anaze. — Salakhie</i> 55</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capxlix"><span class="smcap">Cap. XLIX.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Viaggio ad Aleppo. — Descrizione dei Khan. — Carovana. — Tadmor o Palmira. — Città di Homs. — Fiume Oronte. — Città di Hama. — Libertà de' costumi. — Incontro notturno. — Arrivo ad Aleppo. — Osservazioni intorno a questa città</i></td> <td class="pag">66</td>
 </tr>
 <tr>
  <td><span class="pagenum" id="Page_209">[209]</span></td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capl"><span class="smcap">Cap. L.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Viaggio a Costantinopoli. — Antiochia. — Targo. — Monte Tauro. — Arco trionfale. — Orde di pastori della Turcomania. — Maniera di viaggiare in Turchia. — Città di Konia. — Assiom Karaïssar. — Kutaïeh. — Catena del monte Olimpo. — Scutari. — Ingresso in Costantinopoli</i></td> <td class="pag">83</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capli"><span class="smcap">Cap. LI.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Descrizione di Costantinopoli. — Il Bosforo. — Il Porto. — L'Arsenale. — Pera. — Top Hana. — Galata. — Strade di Costantinopoli. — S. Sofia. — Uscita del Sultano ogni venerdì. — Le Moschee. — Eyoub. — Reliquie del Profeta. — Serraglio, o palazzo del Sultano. — Vetture. — Hippodromo. — Castello delle Sette Torri. — Mura</i></td> <td class="pag">124</td>
 </tr>
 <tr>
  <td><span class="pagenum" id="Page_210">[210]</span></td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#caplii"><span class="smcap">Cap. LII.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Cisterna di Filossène. — Colonna di Costantino. — Mercato delle donne. — Bezesteinn, o grande Bazar. — Quartiere del Fanale. — Alai Kiksoe del Sultano. — Punta del serraglio. — Riva del Mar di Marmara. — Caserma de' bombardieri. — Casa di piacere del Sultano. — Illuminazione del Ramadan. — Festa del Beyram o della Pasqua. — Acque di Costantinopoli. — Carattere dei Turchi. — Divertimenti. — Donne. — Clima</i></td> <td class="pag">155</td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#capliii"><span class="smcap">Cap. LIII.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Stato attuale della Turchia. — Barbarie dei Turchi. — Giannizzeri. — Stravaganze di questo corpo. — Bostangì. — Cannonieri e bombardieri. — Altre truppe. — Il gran Signore. — Pascià ribelli. — Tesoro pubblico. — Venalità degli impiegati. — Disperazione dei popoli</i></td> <td class="pag">180</td>
 </tr>
 <tr>
  <td><span class="pagenum" id="Page_211">[211]</span></td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center"><a href="#conclusione"><span class="smcap">Conclusione.</span></a></td>
 </tr>
 <tr>
  <td>&nbsp;</td>
 </tr>
 <tr>
  <td><i>Partenza per Bucarest in Valacchia. — Itinerario. — Adrianopoli. — Monte Emo. — La Bulgaria. — Rouscouk. — Il Danubio. — Bucarest</i></td> <td class="pag">199</td>
 </tr>
</table>

</div>

<div class="chapter">
<p>
<span class="pagenum" id="Page_213">[213]</span>
</p>

<h2 class="nobottom"><a id="loi" href="#loifront">
INDICE
DELLE TAVOLE</a></h2>

<p class="title">
<i>Contenute in questo Tomo quarto</i>
</p>

<table class="illus" summary="">
 <tr>
  <td class="cap"><a href="#fill-005"><span class="smcap">Tavola I.</span></a></td> <td class="hangind">Porta del Cairo nominata Beb-el-Fatha<a class="tag" id="tag9" href="#note9">[9]</a></td> <td class="pag">Pag. 5</td>
 </tr>
 <tr>
  <td class="cap"><a href="#fill-038"><span class="smcap">Tavola II.</span></a></td> <td class="hangind">Veduta del Monte Carmelo dalla parte di S. Giovanni d'Acri</td> <td class="pag">38</td>
 </tr>
 <tr>
  <td class="cap"><a href="#fill-113"><span class="smcap">Tavola III.</span></a></td> <td class="hangind">Veduta dello scoglio e del Castello d'Asiom Karaïssar nell'Asia Minore</td> <td class="pag">113</td>
 </tr>
 <tr>
  <td class="cap"><a href="#fill-160"><span class="smcap">Tavola IV.</span></a></td> <td class="hangind">Monumento antico nel serraglio del gran Signore a Costantinopoli</td> <td class="pag">160</td>
 </tr>
</table>
</div>

<hr class="silver" />

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span><i>Dopo che i Turchi hanno ripresa la Mecca
e Medina si vanno ristabilendo le carovane dette
del</i> pellegrinaggio.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span><i>Ciò sarà stato vero all'epoca in cui vi soggiornava
<span class="upright">Ali-Bey</span>; ma in appresso i Damaschini si
difesero bravamente dai</i> Wehhabiti.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span><i>Questo ufficiale era il signor <span class="upright">Truilhier</span>, comandante
d'artiglieria all'armata del mezzodì di
Spagna.</i> (Nota dell'Editore Franc.)</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span><i>Vedi il Viaggio del sig. <span class="upright">Pouqueville</span> e circa
questo, e circa altre particolarità del serraglio.</i></p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span><i>Anche questo principe cacciato dal trono
più non esiste.</i></p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span><i>È questi il celebre Moustafà Baïraktar, che
posteriormente cacciò dal trono il Sultano Mustafà,
e che perì nella sedizione.</i></p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span><i>Una parte di questo prospetto politico si è
cambiato dopo l'epoca indicata da Ali-Bey.</i></p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span><i>Il medesimo ricordato alla pag. 196.</i></p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span><i>Siccome le materie contenute in questo Tomo
non richiedevano che tre sole tavole così gli Editori
credendo di fare cosa grata ai signori Associati
hanno pensato di mettervi la veduta della
Porta del Cairo nominata <span class="upright">Beb-el-Fatha</span>, di cui
parlasi alla pag. 271 del Tomo III.</i></p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (molto numerose soprattutto per i nomi arabi), correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
